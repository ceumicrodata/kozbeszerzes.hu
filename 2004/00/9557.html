<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd">
<!--[if lt IE 7]> <html xmlns="http://www.w3.org/1999/xhtml" xml:lang="hu" lang="hu" class="no-js ie6"> <![endif]-->
<!--[if IE 7]>    <html xmlns="http://www.w3.org/1999/xhtml" xml:lang="hu" lang="hu" class="no-js ie7"> <![endif]-->
<!--[if IE 8]>    <html xmlns="http://www.w3.org/1999/xhtml" xml:lang="hu" lang="hu" class="no-js ie8"> <![endif]-->
<!--[if gt IE 8]><!--> <html xmlns="http://www.w3.org/1999/xhtml" xml:lang="hu" lang="hu"> <!--<![endif]-->


<head>
	<title>Közbeszerzési Hatóság - Címlap</title>
	
	<meta http-equiv="content-type" content="text/html; charset=utf-8" />
	<meta name="description" content="" />
	<meta name="keywords" content="" />
	<meta http-equiv="X-UA-Compatible" content="IE=edge,chrome=1" />
	<meta name="viewport" content="width=device-width,minimum-scale=1.0,maximum-scale=1.0,initial-scale=1.0,user-scalable=no" />
	
	<link rel="alternate" type="application/rss+xml" title="KT portál friss anyagai" href="/rss/" />

	
	<link rel="stylesheet" type="text/css" href="/public/css/fonts.css?v=20161224200145" media="screen, print"/>
	<link rel="stylesheet" type="text/css" href="/public/css/layout.css?v=20161224200145" media="screen"/>
	


	
	<link rel="stylesheet" type="text/css" href="/public/css/reset.css" media="screen"/>
	<link rel="stylesheet" type="text/css" href="/public/css/style.css?v=20161224200145" media="screen, print" />
	<link rel="stylesheet" type="text/css" href="/public/css/ie8.css?v=20161224200145" media="screen"/>
	<link rel="stylesheet" type="text/css" href="/public/css/print.css?v=20161224200145" media="print"  />
	
	
	


	<link rel="profile" href="http://microformats.org/profile/hcard" />
	<link rel="shortcut icon" href="/public/images/favicon.ico" />
	
	

	<!--[if lt IE 9]>
		<script src="/public/js/libs/selectivizr.min.js"></script>
	<![endif]-->

	
</head>

<body class="article">

	<div id="fb-root"></div>
	<script>(function(d, s, id) {
	  var js, fjs = d.getElementsByTagName(s)[0];
	  if (d.getElementById(id)) return;
	  js = d.createElement(s); js.id = id;
	  js.src = "http://connect.facebook.net/hu_HU/all.js#xfbml=1";
	  fjs.parentNode.insertBefore(js, fjs);
	}(document, 'script', 'facebook-jssdk'));</script>


	<a name="content"></a>

	
	<div id="bookmarks" class="anonim">
	<div class="wrap">
		<div class="inner">

			
			<h1>Könyvjelzőim</h1>

		
				
			<p>A regisztrált és bejelentkezett felhasználók itt férhetnek hozzá a korábban könyvjelzővel megjelölt hírekhez.</p>
			<p><small>Ha ön is szeretné figyelemmel kísérni számítógépén és okostelefonján a közbeszerzésekkel kapcsolatos híreket, változásokat, nincs más dolga, mint regisztrálni.</small></p>
			<p class="buttons"><a href="/felhasznalo/regisztracio/" class="btn">Szeretnék Regisztrálni</a> <a href="#" class="btn close">Mégsem</a></p>

			<img src="/public/images/bg/bookmarks-nonlogin.png" alt="" />

			<span class="close">(FX)</span>


		


		</div>
		<div class="menu">
			
			<ul class="clearfix">
				
			</ul>
		</div>
	</div>

	<div id="handle"><img src="/public/images/bg/bookmarks-handle.png" alt="" /></div>

</div>
	<div id="oldbrowser">
	<p>
		Az Internet Explorer Ön által használt változatát<br /> a Közbeszerzési Hatóság portálja nem támogatja.
	</p>	
	<p class="small">Kérjük töltse le az alábbi böngészők friss verzióját.</p>

	<hr />
	<table>
		<tr>
			<td>
				<a target="_blank" href="http://www.microsoft.com/hun/windows/internet-explorer/">
					<img src="/public/images/buttons/oldbrowser/ie.png" alt="Internet Explorer" />
					<span>Internet Explorer</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.google.com/chrome/?hl=hu">
					<img src="/public/images/buttons/oldbrowser/chrome.png" alt="Google Chrome" />
					<span>Google Chrome</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.mozilla-europe.org/hu/firefox/">
					<img src="/public/images/buttons/oldbrowser/ff.png" alt="Mozilla Firefox" />
					<span>Mozilla Firefox</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.apple.com/hu/safari/download/">
					<img src="/public/images/buttons/oldbrowser/safari.png" alt="Safari" />
					<span>Safari</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.opera.com/">
					<img src="/public/images/buttons/oldbrowser/opera.png" alt="Opera" />
					<span>Opera</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			
		</tr>
	</table>
	<hr />

	<p class="sec">Your browser is no longer supported. </p>
	<p class="small">Please download a modern browser from above.</p>

	<p class="legal">
		Közbeszerzési Hatóság | <a href="mailto:kapcsolat@kt.hu">kapcsolat@kt.hu</a>
	</p>
</div>
	<a href="#top" id="backtotop">vissza a lap <br />tetejére</a>


<div id="quicksearch">
	<div class="wrap">
		
		<form action="/adatbazis/gyorskereses/" method="GET">
			<fieldset>

				

				<input type="hidden" name="tipus" value="tartalom" />
				

				<input type="text" name="q" placeholder="Keresés hírekben, cikkekben, publikációkban" />
				<button type="submit">Keresés</button>
				<button type="button" class="close">Fu</button>

				<h2>Részletes keresés az egyes témakörökben</h2>
				
				<ul>
					<li><a href="/keres/">Hírek, cikkek, publikációk</a></li>
					<li><a href="/adatbazis/keres/tajekoztato/">Ajánlások, tájékoztatók, útmutatók</a></li>
					<li><a href="/adatbazis/keres/ajanlatpublikaciok/">Ajánlatkérői publikációk</a></li>
					<li><a href="/adatbazis/keres/ajanlatkero/">Bejelentkezett ajánlatkérők</a></li>
				</ul>
				<ul>
					<li><a href="/adatbazis/keres/dbhatarozat/">Döntőbizottsági és bírósági határozatok</a></li>
					<li><a href="/adatbazis/keres/ebitelet/">Európai Bíróság ítéletei</a></li>
					<li><a href="/adatbazis/keres/tanacsado/">Hivatalos közbeszerzési tanácsadók</a></li>
					<li><a href="/adatbazis/keres/hirdetmeny/">Közbeszerzési Értesítő</a></li>
				</ul>
				<ul>
					<li><a href="/adatbazis/keres/oktatas/">Közbeszerzési oktatás</a></li>
					<li><a href="/adatbazis/keres/ajanlattevo/">Minősített ajánlattevők</a></li>
					<li><a href="/nyilvantartas/tanacsado/lista/">Felelős akkreditált közbeszerzési szaktanácsadók jegyzéke</a></li>
					<li><a href="/nyilvantartas/hntdontes/lista/">Hirdetmény nélküli eljárásokkal kapcsolatos döntések</a></li>
				</ul>

				<button type="button" class="closeup">panel elrejtése ↑</button>


			</fieldset>
		</form>
	</div>
</div>





<div id="bc">
	<ul>
		
		<li>
			
			Címlap
			
		</li>
		
	</ul>
	<button type="button"><span>Menü kibontása</span>w</button>
</div>
<div id="menu">
	<div id="evhonlapja" class="slowanim"><a href="/mutat/1288/">Különdíjas a www.kozbeszerzes.hu!</a></div>
	<div class="wrap">
		<div id="mainMenu">
			<div id="logo">
				
				<h1><a href="/">
					KÖZBESZERZÉSI
					HATÓSÁG
				</a></h1>
				
			</div>

			<ul id="langSel">
				<li><a href="/nyelvi-verziok/english/">English</a></li>

			</ul>

			<ul class="iconmenu">
				<li ><a href="/"><em>F</em><b>H</b><span>Főoldal</span></a></li>
				<li class="search"><a href="/keres/"><em>F</em><b>S</b><span>Keresés</span></a></li>
				<li><a href="/sitemap/"><em>F</em><b>s</b><span>Oldaltérkép</span></a></li>
				<li><a href="/gyik/?c=4"><em>F</em><b>M</b><span>Súgó</span></a></li>
				<li><a href="/kapcsolatok/kapcsolatfelvetel/"><em>F</em><b>E</b><span>Kapcsolat</span></a></li>
				
				<li class="accessibility"><a href="/felhasznalo/valtas/vakbarat/" title="Akadálymentes változat"><em>O</em><b>v</b><span>Akadálymentes</span></a></li>
				
			</ul>
		
			<ul class="usermenu">
				<li class="hi"><a href="/felhasznalo/belepes/">Belépés</a> / <a href="/felhasznalo/regisztracio/">Regisztráció</a></li>
				<li class="hi small"><a href="/felhasznalo/emlekezteto/">Jelszó-emlékeztető</a></li>
			</ul>
		
		
		</div>
		<div id="subMenu">
			
			<div>
				<h2><a href="#top">Hatóság</a></h2>
				<ul>
					
					<li ><a href="/magunkrol/bemutatkozas">Bemutatkozás</a></li>
					
					<li ><a href="/magunkrol/szervezeti-felepites">Szervezeti felépítés</a></li>
					
					<li ><a href="/magunkrol/kozbeszerzesek-tanacsa">Közbeszerzések Tanácsa </a></li>
					
					<li ><a href="/magunkrol/dontobizottsag">Döntőbizottság</a></li>
					
					<li ><a href="/magunkrol/kozerdeku-adatok">Közérdekű adatok</a></li>
					
					<li ><a href="/magunkrol/elerhetosegek">Elérhetőségek</a></li>
					
					<li ><a href="/magunkrol/egyuttmukodesi-megallapodasok">Együttműködések</a></li>
					
					<li ><a href="/magunkrol/allasajanlatok">Állásajánlatok</a></li>
					
				</ul>
			</div>
			
			<div>
				<h2><a href="#top">Jogorvoslat</a></h2>
				<ul>
					
					<li ><a href="/jogorvoslat/tudnivalok">Tudnivalók</a></li>
					
					<li ><a href="/jogorvoslat/jogorvoslati-kerelmek-listaja">Kérelmek</a></li>
					
					<li ><a href="/jogorvoslat/hatarozatok-listaja">Határozatok</a></li>
					
					<li ><a href="/jogorvoslat/targyalasi-naptar">Tárgyalási naptár</a></li>
					
					<li ><a href="/jogorvoslat/kozlemenyek">Közlemények</a></li>
					
				</ul>
			</div>
			
			<div>
				<h2><a href="#top">Jogi háttér</a></h2>
				<ul>
					
					<li ><a href="/jogi-hatter/hazai-szabalyozas">Hazai szabályozás</a></li>
					
					<li ><a href="/jogi-hatter/eu-s-szabalyozas">EU-s szabályozás</a></li>
					
					<li ><a href="/jogi-hatter/hirdetmenyekk">Hirdetmények</a></li>
					
					<li ><a href="/jogi-hatter/europai-birosag-iteletei">Európai Bíróság ítéletei</a></li>
					
					<li ><a href="/jogi-hatter/eu-s-hatteranyagok">EU-s háttéranyagok</a></li>
					
					<li ><a href="/jogi-hatter/ppn">PPN</a></li>
					
					<li ><a href="/jogi-hatter/jogalkalmazas-elosegitese">Jogalkalmazás elősegítése</a></li>
					
				</ul>
			</div>
			
			<div>
				<h2><a href="#top">Tevékenységek</a></h2>
				<ul>
					
					<li ><a href="/tevekenysegek/eves-beszamolo">Éves beszámoló</a></li>
					
					<li ><a href="/tevekenysegek/kozbeszerzesi-oktatas">Közbeszerzési oktatás</a></li>
					
					<li ><a href="/tevekenysegek/nyilvantartasok-vezetese">Nyilvántartások vezetése</a></li>
					
					<li ><a href="/tevekenysegek/szerzodes-ellenorzes">Szerződés-ellenőrzés</a></li>
					
					<li ><a href="/tevekenysegek/kozbeszerzesi-etikai-kodex">Közbeszerzési Etikai Kódex</a></li>
					
					<li ><a href="/tevekenysegek/konferenciak">Konferenciák</a></li>
					
					<li ><a href="/tevekenysegek/nemzetkozi-kapcsolattartas">Nemzetközi kapcsolattartás</a></li>
					
					<li ><a href="/tevekenysegek/kozbeszerzesi-statisztikak">Közbeszerzési statisztikák</a></li>
					
				</ul>
			</div>
			
			<div>
				<h2><a href="#top">Kapcsolatok</a></h2>
				<ul>
					
					<li ><a href="/kapcsolatok/tanusito-vedjegyek">Tanúsító védjegyek</a></li>
					
					<li ><a href="/kapcsolatok/kapcsolatfelvetel">Kapcsolatfelvétel</a></li>
					
				</ul>
			</div>
			
		</div>
	</div>
</div>


	

	<div class="container article">

		
		<div class="wrap">
			
    
    <div class="lead">
        <h1></h1>

            <table class="ertesitofej">
                <tr>
                    <th>Közbeszerzési Értesítő száma:</th>
                    <td>2004/128</td>
                </tr>
                <tr>
                    <th>Beszerzés tárgya:</th>
                    <td></td>
                </tr>
                <tr>
                    <th>Hirdetmény típusa:</th>
                    <td>Tájékoztató a szerződés módosításáról KÉ - hatályon kívüli</td>
                </tr>
                <tr>
                    <th>Eljárás fajtája:</th>
                    <td>egyszerű közbeszerzési eljárás a Kbt. 299. § (1) bekezdés b) pontja alapján.</td>
                </tr>
                <tr>
                    <th>Közzététel dátuma:</th>
                    <td>2004.11.08.</td>
                </tr>
                <tr>
                    <th>Iktatószám:</th>
                    <td>9557/2004</td>
                </tr>
                <tr>
                    <th>CPV Kód:</th>
                    <td></td>
                </tr>
                <tr>
                    <th>Ajánlatkérő:</th>
                    <td> Toldy Ferenc Gimnázium - 1015 Budapest, Toldy Ferenc u. 9.</td>
                </tr>
                <tr>
                    <th>Teljesítés helye:</th>
                    <td></td>
                </tr>
                <tr>
                    <th>Ajánlattételi/részvételi jelentkezési határidő:</th>
                    <td></td>
                </tr>
                <tr>
                    <th>Nyertes ajánlattevő:</th>
                    <td>Casa Vero Kft., 8000 Székesfehérvár, Szeredi u. 1/A.</td>
                </tr>
                <tr>
                    <th>Ajánlatkérő típusa:</th>
                    <td></td>
                </tr>
                <tr>
                    <th>Ajánlatkérő fő tevényeségi köre:</th>
                    <td></td>
                </tr>
				<tr>
					<th>Letöltés:</th>
					<td>
						<a href="/ertesito/pdf/portal_9557_2004/" target="_blank">Hirdetmény letöltése PDF formátumban</a>
					</td>
			    </tr>
                
            </table>

    </div>



    <div class="content hirdetmenytartalom">
	
		<pre>
		




Toldy Ferenc Gimnázium tájékoztatója a szerződés módosításáról (9557/2004)

1. a) Az ajánlatkérőként szerződő fél neve és címe: 
Toldy Ferenc Gimnázium
1015 Budapest, Toldy Ferenc u. 9.
b) A nyertes ajánlattevőként szerződő fél neve és címe: Casa Vero Kft., 8000 Székesfehérvár, Szeredi u. 1/A.

2. a) A közbeszerzési eljárás alapján megkötött szerződés meghatározása: vállalkozási szerződés építési beruházásra.
b) A szerződéskötés időpontja: 2004. augusztus 5.
Az I. sz. szerződésmódosítás időpontja: 2004. szeptember 17.
c) A közbeszerzés tárgya és mennyisége, az ellenszolgáltatás: Budapest I. kerület, Toldy Ferenc utca 9. szám alatti Toldy Ferenc Gimnázium díszterem I. ütem felújítása és a nyelvi szaktanterem kialakítása. Ellenszolgáltatás összege: bruttó 16 081 000 Ft (áfával) az I. sz. szerződésmódosítás szerint bruttó 16 306 000 Ft (áfával).
d) A szerződés időtartama vagy a teljesítés határideje: 2004. szeptember 20. Az I. sz. szerződésmódosítás szerint: 2004. október 2. 

3. a) A lefolytatott közbeszerzési eljárás fajtája: egyszerű közbeszerzési eljárás a Kbt. 299. § (1) bekezdés b) pontja alapján.
b) A közbeszerzési eljárásban az ajánlatok bírálati szempontja: az összességében legelőnyösebb ajánlat kiválasztása.
c) Hivatkozás a lefolytatott közbeszerzési eljárást megindító, illetőleg meghirdető hirdetményre és közzétételének napja: az ajánlatkérő az ajánlattételi felhívást 2004. július 21-én küldte meg közvetlenül a felkért ajánlattevők részére.
4. a) A szerződés módosítása érinti-e a bírálati szempont szerinti szerződéses feltételt: nem.
b) A szerződés módosításának tartalma (megadva az eredeti szerződéses feltétel is): a szerződéses határidő 2004. szeptember 20. volt, az I. sz. szerződésmódosítás szerint a határidő: 2004. október 20. volt, míg a módosított befejezési határidő 2004. november 15.
c) A módosítás indoka: a munkavégzés során az I. sz. szerződésmódosítást követően történt feltárások értékelésére 2004. október 5-i műemléki bejáráson került sor. A bejárás eredményeként olyan előre nem látható munkák elvégzése került meghatározásra (lépcső áthelyezése, ablak körüli díszítés módosítása, egyedi gyártású elektromos süllyesztett dobozok kialakítása), amelyek időigényessége szükségessé tették a szerződés határidejének módosítását.
d) A szerződés módosításának időpontja: 2004. október 18.

5. Egyéb információk: –

7. A hirdetmény feladásának dátuma: 2004. október 22.Tájékoztató a szerződés módosításáról

####128-D.rtf####


KÖZBESZERZÉSEK TANÁCSA KÖZBESZERZÉSI DÖNTŐBIZOTTSÁG (9942/2004)

1024 Budapest, Margit krt. 85.
Ikt.sz.: D.604/33/2004.

Tárgy: a Bentley Mo. Kft. jogorvoslati kérelme az Országos Mezőgazdasági Minősítő Intézet közbeszerzési eljárása ellen.

A Közbeszerzési Döntőbizottság (továbbiakban: Döntőbizottság) a Közbeszerzések Tanácsa nevében meghozta az alábbi

HATÁROZAT-ot:

A Bentley Magyarország Kft. (2040 Budaörs Puskás Tivadar u. 4., képv.: dr. Réti László ügyvéd – továbbiakban: kérelmező) jogorvoslati kérelmének – melyet az Országos Mezőgazdasági Minősítő Intézet (1024 Budapest, Keleti Károly u. 24., képv.: dr. Patay Géza ügyvéd – továbbiakban: ajánlatkérő) szarvasmarhafül-jelzők, behelyezőfogó és póttű szállítása a dokumentációban foglaltak szerint tárgyú közbeszerzési eljárása ellen indított – a Döntőbizottság helyt ad.
Megállapítja, hogy ajánlatkérő megsértette a közbeszerzésekről szóló 2003. évi CXXIX. törvény (továbbiakban: Kbt.) 58. § (7) bekezdését.
A jogsértés miatt a Döntőbizottság megsemmisíti az ajánlati dokumentáció 3.1. pontjának a marhafüljelzők maximális méretére vonatkozó előírását, valamint 2 000 000 Ft azaz kettőmillió forint bírságot szab ki ajánlatkérő terhére. Ajánlatkérő a bírság összegét a határozat kézhezvételétől számított 15 napon belül köteles megfizetni a Közbeszerzések Tanácsa Magyar Államkincstárnál vezetett 100320000-01720361-00000000 számú számlájára történő átutalással.
Kötelezi ajánlatkérőt, hogy a határozat kézhezvételétől számított 15 napon belül térítse meg kérelmező részére a 150 000 Ft igazgatási szolgáltatási díjat és fizessen meg 50 000 Ft azaz ötvenezer forint ügyvédi munkadíjat.
A határozat ellen fellebbezésnek helye nincs. A határozat bírósági felülvizsgálatát annak kézhezvételétől számított 15 napon belül keresettel a Fővárosi Bíróságtól lehet kérni. A keresetlevelet a Fővárosi Bírósághoz címezve, de a Döntőbizottságnál kell benyújtani. A keresetlevél benyújtásának a határozat végrehajtására nincs halasztó hatálya.

INDOKOLÁS

Ajánlatkérő 2004. augusztus 17-én nyílt eljárás lefolytatására ajánlati felhívást tett közzé a Európai Unió Hivatalos Lapjában a beszerzés tárgyában. A felhívás a Közbeszerzési Értesítő augusztus 25-i számában is megjelent.
A felhívás 11.2.1. pontja szerint szarvasmarhafül-jelző egy évre vetített mennyisége:
– kisméretű füljelző ±20% eltéréssel 190 000 egyed számára, egyedenként 2 pár,
– nagyméretű füljelző ±20% eltéréssel 150 000 egyed számára, egyedenként 2 pár,
– kisméretű füljelzőpótlás ±20% eltéréssel 50 000 egyed számára, egyedenként 1 pár,
– nagyméretű füljelzőpótlás ±20% eltéréssel 70 000 egyed számára, egyedenként 1 pár.
Behelyezőfogó egy évre vetített mennyisége 2000 db ±20% eltéréssel. Behelyezőfogóhoz való póttű egy évre vetített mennyisége 2000 db ±20% eltéréssel.
Részajánlat, valamint többváltozatú ajánlat tételét a felhívás nem tette lehetővé.
Az ajánlati dokumentáció 3.1. pontjában ajánlatkérő a füljelző méretét ekként határozta meg:
A füljelző méretezésénél két alapvető szempont játszik szerepet, az olvashatóság és a technológiai tűrőképesség. Ez utóbbi alatt az értendő, hogy a füljelző és ezzel együtt a rajta lévő információk mérete nem haladhatja meg a megjelölt mértéket. A füljelzőknek nem szabad nagyobbaknak lenniük annál, mint ami szükséges a fülön való rögzítéshez, és a különböző adatok elhelyezéséhez. Az egyes füljelző típusokra nézve a betartandó méretek a következők:
Méret
Kisméretű    
Elülső levél
Hátulsó levél
Teljes szélesség (mm)
60-65
60-65
Teljes magasság (mm)
70-75
70-75
Nyomtatási felület
40-45
40-45
Méret
Nagyméretű   
Elülső levél
Hátulsó levél
Teljes szélesség (mm)
70-75
55-60
Teljes magasság (mm)
100-105
65-70
Nyomtatási felület
55-60
35-40
A füljelzők tömege egyenként (apa + anya rész együtt) az összezárás után nem haladhatja meg a 25 g-ot.
A dokumentáció részét képező szerződéstervezet 49. pontja szerint a közbeszerzési szerződést a felek határozatlan időre kötik meg, a 29 pontja szerint a felek az egységárakat 2007. december 31-ig nem módosítják.
Ajánlatkérő a felhívásban a pénzügyi alkalmasság körében kikötötte, hogy alkalmatlanná minősíti az ajánlattevőt, ha az ajánlattevőnek vagy a közbeszerzés értékének 10%-át meghaladó mértékben igénybe venni kívánt alvállalkozójának az előző háromévi (2001., 2002., 2003.) forgalma nem érte el évente a nettó 100 M Ft-ot.
A felhívásban műszaki alkalmasságot kizáró tényezőnek tekintette, ha a megajánlott áruk leírása és a megajánlott áruk mintapéldányai közül valamelyikből nem állapítható meg, hogy az rendelkezik a dokumentációban részletezett tulajdonságokkal és megfelel az abban támasztott követelményeknek.
Kérelmező 2004. szeptember 3-án jogorvoslati kérelmet terjesztett elő, kérelmét szeptember 9-én kiegészítette.
A tudomásszerzés időpontjaként augusztus 17-ét, a felhívás közzététele napját jelölte meg és közölte, hogy ajánlattevőként részt akar venni a közbeszerzési eljárásban. A jogorvoslati eljárásban tartott tárgyaláson pontosított kérelmében kérte a jogsértések megállapítását, bírság kiszabását, ajánlatkérő felhívását a törvény szabályainak megfelelő eljárásra, valamint az igazgatási szolgáltatási díj és 3912 euró ügyvédi munkadíj viselésére ajánlatkérő marasztalását.
Sérelmezte a következőket:
1. Műszaki előírásokat illetően:
1.1. Szarvasmarhafül-jelzők méretével szemben támasztott követelmények.
A dokumentációban hivatkozott 911/2004. (2004. április 29.) EU-rendelet 1. fejezet 3 cikke rendelkezik a füljelzők méretéről, a hosszúság és szélesség vonatkozásában csak a minimumokat határozza meg, a maximumértékeket nem. A dokumentáció műszaki leírása a maximumméret-értékeket is meghatározza, de semmiféle indokát nem adja annak, hogy ezen értékek milyen célszerűségi megfontolás alapján kerültek meghatározásra.
A kérelmező által forgalmazott Zee Tags füljelzők mindenben megfelelnek az EU-s elvárásoknak, ennek ellenére mégsem ajánlhatja meg ebben a közbeszerzési eljárásban, mert méretük nem felel meg a műszaki leírásnak. Egyébként ajánlatkérő a maximális méret meghatározásával más céget is indokolatlanul kizár a közbeszerzési eljárásból. Álláspontja szerint ajánlatkérő oly módon adta meg a méreteket illetően a műszaki specifikációt, hogy lemérte a korábbi közbeszerzési eljárásban való nyertessége folytán vele szerződéses jogviszonyban álló cég által szállított füljelzőket, és ezeket a méreteket határozta meg követelményként.
1.2. Az aparész csúcsának anyagára vonatkozó kitétel.
A szarvasmarhafül-jelző két részből, egy ún. aparészből és egy anya részből áll. Az EU-rendelet a füljelző mindkét része anyagára vonatkozóan annyit ír elő, hogy azoknak rugalmas műanyagból kell készülniük. A ma használatos füljelzők megfelelnek ennek a kritériumnak, eltérés annyiban van a különböző gyártók által készítettek között, hogy egyesek az aparész csúcsát fémből, mások pedig műanyagból állítják elő.
A műszaki leírásban szerepel, hogy az aparész csúcsának fémből kell készülnie. A műanyag csúcsú aparészt tartalmazó füljelzők is ugyanolyan egészségügyi jellemzőkkel bírnak, nincs olyan jellemző, melyben hátrányosabbak lennének. Az általa forgalmazott füljelző aparész csúcsa a formatervezési sajátossága miatt nem átszakítja, hanem kivágja a szarvasmarha fülébe szánt lyukat, így az állatok füle a megjelölést követően gyorsabban gyógyul, továbbá a bennmaradási arány is kiváló a seb különleges formája miatt. Ennek ellenére nem tehet ajánlatot a közbeszerzési eljárásban, mert a műszaki leírás szerint az aparész csúcsának fémből kell készülnie, a Zee Tags füljelzőé pedig műanyagból készül. Az előírás sérti az ajánlattevők esélyegyenlőségét és a verseny tisztaságát.
A tárgyaláson becsatolt egy „Füljelzőméret-összehasonlító táblázat”-ot, mellyel igazolni kívánta, hogy a jelen eljárásban ajánlatot benyújtók közül csak az ALFLEX gyártmányú füljelző tud megfelelni maximális méret és az aparészcsúcs anyaga tekintetében a kiírásnak, az ALFLEX füljelzőt pedig az eddigi szerződéses partner, a Hunzag Kft. forgalmazza.
1.3. A bennmaradási arányra vonatkozó előírás.
A bennmaradási arány a minőségi megfelelés egyik jelentős eleme, a tartósságot és a hosszú távú alkalmazhatóságot reprezentálja. A Zee Tags füljelzők bennmaradási aránya 3% alatt van.
Az ajánlatkérő által korábban lefolytatott közbeszerzési eljárásokban max. 5%-ban volt meghatározva a bennmaradási arány, jóval nagyobb hibaszázalékot engedve az általa forgalmazottnál.
A jelen közbeszerzési eljárásban ajánlatkérő nem határozta meg alkalmassági kritériumként a bennmaradási arányt, ezáltal nem vette figyelembe azon gyártókat és forgalmazókat, akik az ajánlatkérővel jelenleg szerződésben álló szállítóval szemben jobb bennmaradási arány teljesítésére képesek. Ajánlatkérő ezáltal is megsértette az esélyegyenlőséget, és nem biztosította az egyenlő elbánást az ajánlattevők számára.
2. A pénzügyi alkalmasság.
Ajánlatkérő megszabta, hogy csak azokat az ajánlattevőket minősíti alkalmasnak, amelyeknek a közbeszerzés tárgya szerinti előző 3 évi forgalma a közbeszerzés tárgyában évente elérte a nettó 100 M Ft-ot. Mivel az EU-s és a hazai előírások alapján a füljelzők beszerzését és az állattenyésztők részére való biztosítását az ajánlatkérő végzi, ennek a feltételnek csak a vele szerződéses jogviszonyban álló szállító tud megfelelni. Ajánlatkérő ezáltal is megsértette az esélyegyenlőséget és az egyenlő elbánás elvét.
3. Szállítási szerződés.
3.1. Szerződés időtartama.
A Kbt. konkrétan meghatározza az egyes közbeszerzési eljárások értéke számítási szabályain keresztül azokat az eseteket, amikor határozott idejű szerződés megkötésére lehetőség van, más esetekben az ajánlatkérő nem köthet határozatlan idejű szerződést. Mivel az árubeszerzés tárgya nem dolog használatára, illetve hasznosítására vonatkozó jog megszerzésére irányul, ajánlatkérő nem köthet határozatlan idejű szerződést. Ajánlatkérő a dokumentáció XIII. fejezet 49. pontjában foglaltakkal – miszerint határozatlan időre köti a szállítási szerződést – megsértette a Kbt. 36. §-át.
3.2. A szállítási díj és a fizetési feltételek.
A szerződés IX. fejezet 30. pontja szerint a felek az egységárakat 2007. december 31-ig nem változtatják meg. Tekintettel arra, hogy a határozatlan idejű szerződéses időtartam hozzávetőlegesen első három évét követő időszakra a felek szabadon állapodnak meg a szállítási díjban, a hátralévő időszakban a felek a közbeszerzési eljárás kötöttségétől függetlenül, akármilyen árban megállapodhatnak. Ez ellentmond a közbeszerzési eljárást meghatározó alapelvnek, a közpénzekkel való ésszerű gazdálkodásnak.
Ajánlatkérő kérte a jogorvoslati kérelem elutasítását.
Bejelentette, és igazolta, hogy a kérelem tárgyát képező kifogásokat illetően – a marhafüljelzők méretére és bennmaradási arányára vonatkozó előírások kivételével – módosította a kiírást.
Kérelmező nyilatkozott, hogy a módosított feltételeket elfogadja, de véleménye szerint ajánlatkérő a részleges módosítással nem szüntette meg a közbeszerzési eljárás jogsértő jellegét.
Ajánlatkérő a füljelzők maximális méretével kapcsolatos kérelemre előadta, hogy az EU nem szabja meg, de nem is tiltja a felső határ megállapítását, így a megrendelő részére szabadságot biztosít ebben a kérdésben. Magyarországon kétféle füljelzőméret használatos, egy ún. kisméretű és egy nagyméretű.
Mivel a két füljelző mérete nem azonos, így a kisméretű füljelzőt nem lehetséges definiálni a felső határ megadása nélkül. Nagyméretű füljelző esetén is szükséges a határérték megadása.
A maximális méretet a megjelölendő állatfaj egyes biológiai sajátosságai – testméret, kültakaró, hasznosítási irány, viselkedési tulajdonságok – határozzák meg, valamint a magyar állattartási körülmények sajátosságai.
A füljelző elsődleges funkciója az állat azonosítása. Első számú követelmény a láthatóság, de ez nem fokozható olyan mértékig, ami már veszélyeztetné a füljelzőnek az állatban való megmaradását, az állat egészségét és ezen keresztül a termelését. Nyilvánvaló tehát, hogy a füljelző nem lehet akármekkora, ezért szükséges a felső méret megadása. A dokumentációban megadott méretek a jelölésben felhalmozott tapasztalatain alapulnak. A műszaki leírásban megadottnál nagyobb méretű füljelző a jobb leolvashatóság terén további előnnyel nem jár, de megnöveli a kihullás kockázatát. Nem szándékozik változtatni a füljelző méret határértékein. A kérelmező által csatolt méret összehasonlító táblázatra közölte, hogy az bizonyítékként nem fogadható el, mert az nem tartalmazza teljeskörűen a füljelzőgyártókat és az általuk gyártott füljelzőméreteket.
A bennmaradási aránnyal kapcsolatos kérelemre előadta, hogy ajánlatkérő kompetenciájába tartozik a szakmai alkalmassági követelmények meghatározása, nem szándékozik változtatni a felhívás III.2.1) pontján.
A tárgyaláson az ANIVET Kft. és a H. Hauptner GmbH egyéb érdekeltek képviselője előadta, hogy az ajánlatkérő köteles tájékozódni, hogy a beszerzés tárgyát képező termékeket illetően a piacon forgalmazottak milyen jellemzőkkel bírnak, ha ezt ajánlatkérő nem tette meg, akkor mulasztást követett el. Ha viszont megtette, akkor az alapelvi rendelkezést sértett azáltal, hogy a tájékozódása „eredményeként” úgy határozta meg a füljelzők méreteit, hogy annak csak elenyésző számú ajánlattevő tud eleget tenni.
A Döntőbizottság a felek írásbeli és a jogorvoslati eljárásban tartott tárgyaláson szóban előadott észrevételei, nyilatkozatai, valamint a közbeszerzési eljárásban keletkezett dokumentumok tartalma alapján a következőket állapította meg:
Kérelmező az ajánlattevők esélyegyenlősége és egyenlő bánásmódjuk biztosítása alapelvi követelmények ajánlatkérő általi megsértése megállapítását kérte.
Az alapelvek megsértését abban látta, hogy ajánlatkérő akként határozta meg a füljelzők maximális méretét és egyéb tulajdonságait, hogy azzal a potenciális ajánlattevőket kizárta a közbeszerzési eljárásban való részvételtől, azaz csak a jelenlegi beszállítója részére tette lehetővé érvényes ajánlat benyújtását.
Az esélyegyenlőség és egyenlő bánásmód alapelvi rendelkezések érvényesülését a beszerzés tárgya meghatározása tekintetében a Kbt. 58. §-ában szereplő rendelkezések biztosítják. A rendelkezésnek a jelen jogvitában irányadó rendelkezései a következők:
58. § (1) Az ajánlatkérő az ajánlati felhívásban vagy a dokumentációban köteles megadni a közbeszerzés tárgyára vonatkozó közbeszerzési műszaki leírást.
(2) A közbeszerzési műszaki leírást – a közösségi joggal összeegyeztethető kötelező műszaki szabályok sérelme nélkül – az európai szabványokat közzétevő nemzeti szabványokra, európai műszaki tanúsítványokra vagy közös műszaki leírásokra hivatkozással kell meghatározni.
(3) Az ajánlatkérő a (2) bekezdésben foglaltaktól csak akkor térhet el, ha az említett szabványok, európai műszaki tanúsítványok vagy közös műszaki leírások
a) nem tartalmaznak a megfelelőség megállapítására irányuló leírást, vagy nincsenek olyan műszaki eszközök, amelyek segítségével kielégítően megállapítható, hogy a közbeszerzés tárgya az említett szabványoknak, európai műszaki tanúsítványoknak vagy közös műszaki leírásoknak megfelel;
b) alkalmazása a korábbi beszerzéshez, már használatban lévő berendezéshez nem illeszkedő beszerzést vagy aránytalan többletköltséget, vagy műszaki nehézséget eredményezne az ajánlatkérőnek;
c) alkalmazása nem teszi lehetővé a kifejezetten fejlesztésre irányuló közbeszerzést;
d) alkalmazása sértené az árukra vagy a szolgáltatásokra, illetőleg a megfelelőségükre vonatkozó európai közösségi jogszabályok, illetőleg az azokkal összeegyeztethető jogszabályok alkalmazását.
(5) Ha az ajánlatkérő a közbeszerzési műszaki leírást nem a (2) bekezdés szerint határozza meg, a (3) bekezdés alkalmazása indokát lehetőség szerint meg kell adnia az ajánlati felhívásban vagy a dokumentációban. Ezt az indokot az ajánlatkérő azonban minden esetben köteles írásban dokumentálni az eljárásában, továbbá kérésre megadni – a Közbeszerzések Tanácsán keresztül – az Európai Bizottságnak, valamint az Európai Unió tagállamainak.
(7) Az ajánlatkérő a közbeszerzési műszaki leírást nem határozhatja meg oly módon, hogy egyes ajánlattevőket, illetőleg árukat az eljárásból kizár vagy más módon indokolatlan és hátrányos vagy előnyös megkülönböztetésüket eredményezi. Ha a közbeszerzés tárgyának egyértelmű és közérthető meghatározása szükségessé tesz meghatározott gyártmányú, eredetű, típusú dologra, eljárásra, tevékenységre, személyre, illetőleg szabadalomra vagy védjegyre való hivatkozást, a leírásnak tartalmaznia kell, hogy a megnevezés csak a tárgy jellegének egyértelmű meghatározása érdekében történt, és a megnevezés mellett a „vagy ezzel egyenértékű” kifejezést kell szerepeltetni.
Ajánlatkérő a dokumentációban megadta, hogy a beszerzés tárgya meghatározása mely jogszabályokra, szabványokra tekintettel történt.
A jogorvoslati kérelem alapján a Döntőbizottság vizsgálta, hogy a füljelzők méretének és bennmaradási arányának meghatározása sértette-e a Kbt. 58. § (7) bekezdése első mondatában rögzített előírást.
A (7) bekezdés első fordulata szerint akkor jogsértő a műszaki leírás, ha az egyes árukat kizár a közbeszerzési eljárásból.
Itt a kizártság alatt azt kell érteni, hogy a műszaki leírásban egyes áruknak, ajánlattevőknek a közbeszerzési eljárásban való részvételét ajánlatkérő – az ajánlattevő személyére tekintettel vagy az általa gyártott, forgalmazott termék jellemzőire tekintet nélkül – eleve kizárja a közbeszerzési eljárásban való részvételből.
Nyilvánvaló, hogy a rendelkezés nem jelenti azt, hogy a műszaki leírást úgy kell meghatározni, hogy az abban foglaltaknak minden egyes, a beszerzés tárgya szerinti termék megfeleljen.
Ajánlatkérőnek joga van a saját, egyedi igényeit megfogalmazni a műszaki leírásban arra való tekintet nélkül, hogy annak minden egyes áru eleget tud-e tenni.
E megfogalmazás korlátját a rendelkezés második fordulata szabja meg, miszerint a műszaki leírás nem adható meg oly módon, hogy az indokolatlanul hátrányos vagy előnyös megkülönböztetést okozzon egyes ajánlattevők (termékek) számára.
A füljelzők maximális mérete meghatározását illetően tehát vizsgálni kellett, hogy indokolt volt-e a nagyméretű füljelző magassága 100-105 mm-ben (elülső levél), 65-70 mm-ben (hátulsó levél), a kisméretű füljelző magassága 70-75 mm-ben (elülső levél) 40-45 mm-ben (hátulsó levél) maximálása, illetőleg ezekkel együtt a nyomtatási felület 55-60 mm (nagyméretű elülső levél), 35-40 mm (nagyméretű hátulsó levél), 40-45 mm (kisméretű elülső levél), 40-45 mm (kisméretű hátulsó levél) méretként való megadása.
A dokumentáció 3.1. pontjában ajánlatkérő rögzítette a méretezésnél irányadó szempontjait, miszerint abban az olvashatóság és a technológiai tűrőképesség játszott szerepet.
Az olvashatóság nyilvánvalóan nem indokolja a magasság, illetve az attól függő nyomtatási felület maximálását, mert minél nagyobb egy felület, annál inkább olvasható a rajta lévő szöveg.
A technológiai tűrőképesség – mint a másik méretezési szempont – határát ajánlatkérő úgy határozta meg, hogy a füljelzők tömege egyenként (anya + anyarész együtt) nem haladhatja meg a 25 g-ot.
Ajánlatkérő az október 12-én kelt beadványában úgy nyilatkozott, hogy a jelenleg alkalmazott, a beadványához csatolt nagyobb méretű füljelző tömege mindössze 16 g.
A Döntőbizottság megvizsgálta az ajánlatkérő által csatolt nagyméretű füljelzőt (jelölése: HU 12345 67891) és megállapította, hogy annak súlya (apa + anyarész együtt) valóban 16 g, mérete pedig azonos a kiírásban előírt méretekkel:
– elülső levél teljes magassága 100 mm, hátulsó levél teljes magassága 70 mm;
– hátulsó levél teljes szélessége 75 mm, hátulsó levél teljes szélessége 52 mm.
Ajánlatkérő a kiírás szerint a magassági és szélességi méreteket illetően csak a jelenleg is használt füljelzőt tartotta elfogadhatónak a technológiai tűrőképesség szempontjából annak ellenére, hogy az 9 g-mal kisebb tömegű az általa megszabott méretűnél.
A füljelző tömege annak anyagától és méretétől függ.
A füljelző anyagát ajánlatkérő a dokumentáció 4.2. pontjában „rugalmas műanyag”-ként határozta meg, a tömeg tehát csak a mérettől függhet.
Ily módon nem volt indokolt a maximális méretnek a dokumentációban foglaltak szerint történő meghatározása, mert ajánlatkérő által a technológiai tűrőképesség tekintetében megfelelőnek tartott 25 g tömeg és az előírt méretek szerinti füljelző 16 g-os tömege közötti 9 g tömegkülönbség lehetővé tette volna nagyobb, de ugyanakkor a szarvasmarha mozgását még nem korlátozó maximális méret megadását.
A Döntőbizottság megállapította, hogy ajánlatkérő a műszaki leírásban indokolatlanul leszűkítve, alacsony mértékben határozta meg a füljelzők maximális méretét.
A Kbt. 58. § (7) bekezdése megsértése tényállásszerűségének további feltétele, hogy az indokolatlan műszaki feltétel meghatározás azt a következményt vonja maga után, hogy ezáltal ajánlatkérő egyes ajánlattevőket, illetőleg árukat kizár a közbeszerzési eljárásban való részvételből.
A Döntőbizottság széles körű bizonyítási eljárást folytatott le annak megállapítása érdekében, hogy a füljelzők maximális méretének fentiek szerinti meghatározása hogyan hatott ki a potenciális ajánlattevők (a terméket gyártók és forgalmazók) ajánlattételi lehetőségére.
Kérelmező kilenc olyan céget jelölt meg, amelyek az európai piacon meghatározó szerepet játszanak a marhafüljelzők gyártása területén (ZeeTags, Allflex, Hauptner, Dalton, Daploma, CAISLEY MultiFlex, ReyFlex, Hema, Dita ). Ajánlatkérő azon állítása alátámasztásaként, miszerint a kérelmező által megjelölt gyártói kör nem teljes körű, hivatkozott a Premierlsupplies USA, Earlsmere I. D. Systems Ltd, angol és az Allflex Europe S. A. S. francia gyártókra.
Az ajánlati dokumentációt 11 cég vásárolta meg, nevezetesen a kérelmező, a H.Hauptner GmbH, a Hema, az Izinta Kft., a Sinus Voskes BV, az Anivet Kft., a Reyflex, a Hunzag Kft., az Integralsoft Kft., a Wetex Kft. és a Family M. Kft.
Mivel az ajánlati felhívás módosítása folytán az ajánlattételi határidő csak novemberben jár le, a Döntőbizottság írásbeli nyilatkozattételre hívta fel az ajánlati dokumentációt megvásárlókat, hogy a marhafüljelzők méreteire figyelemmel tudnak-e a kiírásnak megfelelő ajánlatot tenni.
A nyilatkozatokból és a rendelkezésére álló gyártmányismertetőkből a Döntőbizottság a következőket állapította meg:
Az Allflex gyártó cég füljelzőit forgalmazó Huunzag Kft. mind a kicsi, mind a nagy füljelzőt képes szállítani.
A kérelmező által forgalmazott Zee Tags füljelzők mérete – kérelmező állítása szerint nem felel meg az előírt maximális magassági méretnek.
A Daploma gyártó cég füljelzőit forgalmazó Integralsoft Kft. úgy nyilatkozott, hogy képes a kiírás szerinti füljelzők szállítására, azonban a gyártmányismertetőkből megállapíthatóan a nagy füljelző mérete nagyobb a dokumentációban előírtnál.
A Hema a gyártmányismertető szerint csak kisméretű füljelzőt tud szállítani, a Reyflex gyártmányismertetőjéből megállapítható, hogy terméke mérete (62,5 mm ´ 75,0 mm) nem felel meg az előírásoknak.
A nyilatkozattételre felhívottak közül az Izinta Kft., az Anivet Kft., a Family M Kft., a H. Hauptner GmbH, és a Wetex Kft. úgy nyilatkozott, hogy nem tud ajánlatot tenni a felhívásban meghatározott méretű füljelzőkre.
Ezen nyilatkozatok és adatok ismeretében rögzíthető, hogy az ajánlati dokumentációt megvásárló cég közül kizárólag csak az ajánlatkérővel a közbeszerzési eljárás megindítását megelőzően szerződéses kapcsolatban álló Hunzag Kft. tud eleget tenni a füljelzők méretére előírt követelményeknek.
A Döntőbizottság nem tartotta relevánsnak azt az ajánlatkérői érvelést, miszerint a kérelmező által megjelölt gyártókon kívül még több olyan gyártó van, amelyik gyártja a beszerzés tárgyát képező termékeket, mert az ajánlatkérő által megjelölt 3 gyártó közül 1 (Allflex) terméke szerepel a kérelmező által megjelöltek között, az egyik gyártót (USA székhelyű) illetően pedig nem valószínűsíthető, hogy az európai piacon meghatározó szerepet játszik.
A maximális méreteket ajánlatkérő akként határozta meg, hogy ezáltal – a Hunzag Kft. kivételével – a dokumentációt megvásárló, valamint a termék gyártása, forgalmazása terén az európai piacon jelen lévő potenciális ajánlattevőket elzárta a közbeszerzési eljárásban való részvétel lehetőségétől.
Ezáltal ajánlatkérő – a fentiekben kifejtettek szerint indokolatlanul – hátrányos megkülönböztetést alkalmazott a maximális méretre vonatkozó előírásait teljesíteni nem tudó ajánlattevőkkel és egyben előnyös megkülönböztetést a vele eddig is szerződéses kapcsolatban álló, a feltételeket egyedül teljesíteni képes Hunzag Kft.-vel szemben.
A Döntőbizottság megállapította, hogy ajánlatkérő a marhafüljelzők maximális mérete előírása során megsértette a Kbt. 58. § (7) bekezdését.
Kérelmező sérelmezte, hogy ajánlatkérő nem határozta meg a füljelzők bennmaradási arányát, így nem vette figyelembe azon gyártókat és forgalmazókat, amelyek az ajánlatkérővel eddig szerződéses jogviszonyban álló szállítónál jobb bennmaradási arány teljesítésére képesek. A jogsértést abban látta, hogy a szabályozás hiánya folytán sérült az ajánlattevők esélyegyenlősége és egyenlő elbánás biztosítását előíró alapelvi rendelkezés.
A kérelem nem megalapozott.
Ajánlatkérő szabadon határozza meg a beszerzés tárgyával szemben támasztott elvárásait, e szabadságában csak a Kbt. ez irányú rendelkezései korlátozzák.
Az adott közbeszerzési eljárásban ajánlatkérő a bennmaradási arány százalékot bírálati részszempontként nem szerepeltette. A terméknek a dokumentációban előírtaknak való megfelelése alkalmassági szempont volt.
A Kbt.-nek az alkalmassági szempontok meghatározására vonatkozó rendelkezéseiből nem következik az, hogy ajánlatkérőnek meg kellett volna határoznia a bennmaradási arány százalékát.
A bennmaradási arány százalék ily módon csak célszerűségi szempontként jöhet számításba, a célszerűségi szempontok meghatározása vagy mellőzése pedig ajánlatkérő kompetenciájába tartoznak.
A Döntőbizottság megállapította, hogy ajánlatkérő nem követett el jogsértést a bennmaradási arány meghatározása mellőzése által, ezért a jogorvoslati kérelmet ebben a részében elutasította.
A Döntőbizottság az ajánlati dokumentációnak a füljelzők maximális méretére vonatkozó jogellenes meghatározása miatt megsemmisítette az ajánlati dokumentáció 3.1. pontját. Felhívja ajánlatkérőt, hogy a marhafüljelzők maximális méretét akként határozza meg, hogy a méret a technológiai tűrőképesség határain belül legyen, de azon belül ne tartalmazzon olyan szűkítést, ami ezen követelmény érvényesülése szempontjából nem indokolt.
A Döntőbizottság 2 M Ft bírságot szabott ki ajánlatkérő terhére.
A Kbt. 340. § (3) bekezdés e) pontja alapján a Döntőbizottság bírságot szabhat ki a törvény szabályait megszegő féllel szemben.
A 341. § (3) bekezdése szerint a bírság összegének megállapításakor a Döntőbizottságnak az eset összes körülményét – így különösen a jogsérelem súlyát, a közbeszerzés értékét, a jogsértésnek az eljárást lezáró döntésre gyakorolt befolyását, az e törvénybe ütköző magatartás ismételt tanúsítását, a jogsértőnek az eljárást segítő együttműködő magatartását – kell figyelembe venni.
A Döntőbizottság a bírság mértéke megállapításánál egyrészről tekintetbe vette, hogy a jogsértés súlyos volt, mert együtt járt az ajánlattevők esélyegyenlősége, a velük való egyenlő bánásmód sérelmével, ajánlatkérő a jogsértést jelentős összegű, a közösségi értékhatárt meghaladó árubeszerzése során követte el, és e jogsértés kérelmezőt elzárta a közbeszerzési eljárásban való nyertesség esélyétől.
Másrészről figyelemmel volt arra, hogy – a törvény hatálybalépésétől eltelt rövid időtartam folytán – ajánlatkérő jogsértése nem tekinthető ismételtnek, a jogsértő kitétel megsemmisítése által a jogsértés orvoslást nyerhet, valamint arra is, hogy ajánlatkérő a jogorvoslati eljárásban végig együttműködő, tényfeltáró magatartást tanúsított.
A Döntőbizottság a 340. § (2) bekezdés h) pontja alapján rendelkezett az igazgatási szolgáltatási díjnak a jogsértő fél általi megtérítéséről. A kérelmező által kért ügyvédi munkadíjat 50 000 Ft-ban állapította meg a jogorvoslati eljárásban végzett képviseleti tevékenység ellátásában kifejtett munka mennyisége alapulvételével.
A bírósági jogorvoslatot a Kbt. 345. § (1) bekezdése biztosítja.

Budapest 2004. október 14.

	  Dr. Csitkei Mária s. k.,	  Székelyné Bihari Mária s. k.,
	    közbeszerzési biztos	    közbeszerzési biztos

Ruthner Oszkár s. k.,
közbeszerzési biztos

A határozatot a bíróság előtt keresettel támadták.





KÖZBESZERZÉSEK TANÁCSA KÖZBESZERZÉSI DÖNTŐBIZOTTSÁG (9943/2004)

1024 Budapest, Margit krt. 85.
Ikt.sz.: D.593/6/2004.

Tárgy: a Döntőbizottság elnöke által hivatalból kezdeményezett jogorvoslati eljárás az Országos Egészségbiztosítási Pénztár közbeszerzési eljárása ellen.

A Közbeszerzési Döntőbizottság (a továbbiakban: Döntőbizottság) a Közbeszerzések Tanácsa nevében meghozta az alábbi

HATÁROZAT-ot:

A Döntőbizottság a Közbeszerzések Tanácsa Közbeszerzési Döntőbizottság elnöke (1024 Budapest, Margit krt. 85., a továbbiakban: Döntőbizottság elnöke) által az Országos Egészségbiztosítási Pénztár (1119 Budapest, Váci út 73/A, továbbiakban: ajánlatkérő) „nem kis sejtes tüdődaganat első és másodvonalú kezelésére alkalmazott gyógyszerek szállítása” tárgyú közbeszerzési eljárása ellen hivatalból kezdeményezett jogorvoslati eljárásban megállapítja, hogy ajánlatkérő megsértette a közbeszerzésekről szóló 2003. évi CXXIX. törvény (a továbbiakban: Kbt.) 41. § (1) bekezdésére tekintettel a 125. § (2) bekezdés b) pontját és ajánlatkérővel szemben 2 000 000 Ft, azaz kettőmillió forint pénzbírságot szab ki.
A Döntőbizottság kötelezi az ajánlatkérőt, hogy a bírságot a határozat kézbesítésétől számított 15 napon belül a Közbeszerzések Tanácsa Magyar Államkincstár (MÁK) 10032000- 01720361-00000000 számú számlájára fizesse be.
A jogorvoslati eljárás során felmerült költségeiket a felek maguk viselik.
A határozat ellen fellebbezésnek helye nincs. A határozat felülvizsgálatát, annak kézhezvételétől számított 15 napon belül keresettel a Fővárosi Bíróságtól lehet kérni. A keresetlevelet a Fővárosi Bírósághoz címezve, de a Döntőbizottsághoz kell benyújtani. A keresetlevél benyújtásának a határozat végrehajtására halasztó hatálya nincs.

INDOKOLÁS

A Döntőbizottság a közbeszerzési eljárásban keletkezett iratok, ajánlatkérő érdemi észrevétele és tárgyaláson tett nyilatkozata alapján az alábbi tényállást állapította meg.
Ajánlatkérő 2004. augusztus 17-én tájékoztatta a Döntőbizottság elnökét, hogy hirdetmény közzététele nélküli tárgyalásos közbeszerzési eljárást indít a rendelkező részben megjelölt beszerzés tárgyában a Kbt. 125. § (2) bekezdés b) pontja, valamint a gyógyszerek és gyógyászati segédeszközök közbeszerzésének részletes és sajátos szabályairól szóló 130/2004. (IV. 29.) kormányrendelet alapján. Ajánlatkérő az eljárásfajta választását azzal indokolta, hogy a beszerzés tárgyát képező gyógyszerek kizárólagos forgalmazója az ajánlattételre felhívott Hungaropharma Gyógyszer-nagykereskedelmi Rt.
Ajánlatkérő ajánlattételi felhívást is készített, melyben részletezte a beszerzés tárgyát és mennyiségét, meghatározta az ajánlattevőtől a pénzügyi, gazdasági, illetve műszaki, szakmai alkalmasság igazolására kért adatokat és tényeket. Az elbírálás szempontja a legalacsonyabb összegű ellenszolgáltatás, a 130/2004. (IV. 29.) kormányrendelet 10. §-ában megjelölt, az ajánlattételi felhívásban előzetesen közölt esetlegesen kapcsolódó költségek, illetve beteg átállítási költségek figyelembevételével.
A felhívás szerint a szerződés teljesítésének időtartama 2004. szeptember 1.–2004. december 31.
Az ajánlattételi felhívás az „Egyéb információk” körében tartalmazta, hogy az ajánlathoz csatolni kell a gyártóval ellenjegyeztetett nyilatkozatot arról, hogy az ajánlott terméket az ajánlattevő a Magyar Köztársaság területén kizárólagos joggal forgalmazhatja.
Az ajánlattételi felhívás tartalmazta a közbeszerzési eljárás lefolytatásának menetét, mely szerint az ajánlattételi határidő 2004. augusztus 25-e, a bontási eljárást követően kerül sor a tárgyalás lefolytatására is. Az eredményhirdetésre a tárgyalást követő 4. munkanapon kerül sor, de ajánlatkérő fenntartja a jogot arra is, hogy a tárgyalás eredményes lefolytatását követően történjen meg. Szerződéskötés pedig az eredményhirdetést követő 30 napon belül, de legkorábban a 8. nap után történik.
A Döntőbizottság elnöke a jogorvoslati eljárás kezdeményezését megelőzően hiánypótlásra hívta fel ajánlatkérőt, hogy az ajánlattételre felhívott szervezet kizárólagos jogosultságát igazoló dokumentumokat csatolja. Ajánlatkérő a hiánypótlási felhívásra a kizárólagos jogosultság igazolásaként megküldte a Hungaropharma Rt. nyilatkozatát, amely gyógyszerkészítményenként tartalmazta, hogy kizárólagos forgalmazási jogosultsággal rendelkezik a Magyar Köztársaság területén. Ezeket a nyilatkozatokat a gyógyszerkészítmények gyártói ellenjegyezték.
A Döntőbizottság elnöke a DT.421/2/2004. sz. határozatában 2004. augusztus 31-én kezdeményezett jogorvoslati eljárást ajánlatkérő közbeszerzési eljárása ellen. A kezdeményező irat indokolása szerint a rendelkezésre álló iratok alapján az ajánlatkérő által választott eljárásfajta jogszerűsége egyértelműen nem állapítható meg, ennek alapján indítványozta a közbeszerzési eljárás jogalapjának, illetve az ajánlattételi felhívás jogszerűségének a vizsgálatát.
Ajánlatkérő érdemi észrevételében kérte az eljárás megszüntetését. Indokolásként előadta, hogy 2004. augusztus 13-án küldte meg ajánlattételi felhívását a Kbt. 125. § (2) bekezdés b) pontja és a gyógyszerek és gyógyászati segédeszközök közbeszerzésének részletes és sajátos szabályairól szóló 130/2004. (IV. 29.) kormányrendelet 11. § (2) bekezdésének együttes alkalmazásával az ajánlattételre jogosult ajánlattevőnek, valamint az egyes termékek gyártóinak is. Nevezetesen a Pezomed Kft., a Hungaro-Gen Kft., az Aventis Pharma Kft., a Lilly Hungária Kft. és a Dabur Oncology Kft. részére.
Az 1/2003. (I. 21.) ESZCSM rendelet 8. sz. mellékletében felsorolt készítményeken kívül más termék hazánkban nem rendelkezik forgalomba hozatali engedéllyel. Ajánlatkérő e termékeket jogosult és egyben köteles beszerezni. A beszerzés tárgyaként megjelölt gyógyszerek gyártói nem rendelkeznek gyógyszer-nagykereskedelmi engedéllyel, így a termék forgalmazásával ilyen engedéllyel rendelkező társaságot kellett megbízni, mert a jelenlegi szabályozás szerint gyógyszer csak ilyen engedély birtokában forgalmazható Magyarországon. Ajánlatkérő előadta továbbá, hogy az Országos Gyógyszerészeti Intézet – melynek engedélye minden magyarországi gyógyszer forgalomba hozatalának előfeltétele – ugyanazon feltételeket vizsgálja, amelyeket a Kbt. 125. § (2) bekezdés b) pontja rögzít, és ezeket határozatában teszi közzé. Az adott termék kizárólagos forgalmazója a Hungaropharma Rt., amelynek kizárólagos joga szerződésen alapul. A Hungaropharma Rt. a kizárólagos forgalmazói jogosultságának fennállására tett nyilatkozatához kérték magának a gyártónak az ellenjegyzését is. Ajánlatkérő előadta továbbá, hogy a kizárólagos jog fennállása jogszabályra visszavezethető, hiszen a gyógyszerek csak forgalmi engedély birtokában forgalmazhatók, ezen forgalmi engedély megléte jogszabályon alapul, továbbá jogszabályon alapul az a körülmény is, hogy csak gyógyszer-nagykereskedelmi engedéllyel rendelkező cégek végezhetik a tényleges forgalmazást. Ajánlatkérő hivatkozott továbbá arra is, hogy a 93/36/EGK irányelv a kizárólagos jog fogalmát másként definiálja, valamint hivatkoztak a C–328/92-es eseti döntésre, mely alapján szintén jogszerű az eljárásuk.
Ajánlatkérő előadta továbbá, hogy a Kbt. 132. §-ában foglaltaknak megfelelően az ajánlattételi felhívását és az eljárásfajta választásának körülményeiről szóló tájékoztatást elektronikus úton, 2004. augusztus 13-án megküldte a Közbeszerzési Döntőbizottság részére. Erre tekintettel a Döntőbizottság elnöke által 2004. augusztus 31-én kezdeményezett jogorvoslati eljárás elkésett.
Ajánlattevő a közbeszerzési eljárásban az ajánlattételi határidőben ajánlatát benyújtotta, ajánlatkérő a tárgyalásokat lefolytatta. A 2004. augusztus 30-i tárgyaláson sor került az eredményhirdetésre is. A tárgyalás eredményeként a felek bruttó 271 825 344 Ft ellenszolgáltatásban állapodtak meg.
A Döntőbizottság a közbeszerzési eljárásban és a jogorvoslati eljárásban keletkezett iratok alapján megállapította, hogy ajánlatkérő közbeszerzési eljárása ellen kezdeményezett jogorvoslati eljárás megalapozott.
A Döntőbizottság elsődlegesen ajánlatkérő felvetése alapján azt vizsgálta, hogy a hivatalból történő eljáráskezdeményezés határidőben került-e benyújtásra.
A Kbt. 329. § (1) bekezdése szerint, ha a Közbeszerzési Döntőbizottság elnöke a hirdetmény nélküli tárgyalásos eljárás, illetőleg az egyszerűsített eljárás megkezdéséről a Közbeszerzési Döntőbizottság részére megküldött iratok vizsgálata során megállapítja, hogy megalapozottan feltételezhető e törvény szabályainak, illetőleg alapelveinek megsértése, az iratok beérkezésétől számított tizenöt napon belül külön határozattal hivatalból megindítja a Közbeszerzési Döntőbizottság eljárását.
A rendelkezésre álló iratok alapján megállapítható volt, hogy ajánlatkérő a hirdetmény nélküli tárgyalásos eljárás indításáról 2004. augusztus 16-án postai úton tájékoztatta a Döntőbizottságot, mely a Döntőbizottsághoz 2004. augusztus 17-én érkezett meg. Ennek alapján a 2004. augusztus 31-én hivatalból történő eljárás kezdeményezés határidőben történt, ugyanis az iratok beérkezését követő 14. napon az eljárás megindítására sor került. Ajánlatkérő ugyan hivatkozott arra, hogy elektronikus úton is megküldte a Döntőbizottság részére 2004. augusztus 13-án a tájékoztatást az eljárás kezdeményezéséről. A becsatolt iratokból megállapítható volt, hogy ajánlatkérő elektronikus úton 2004. augusztus 13-án, pénteki napon 14 óra 48 perckor megküldte a tájékoztatóját. Az alperes törvényes munkaideje pénteki munkanapokon 14 órakor lejár, a számítógépek lezárása megtörténik. Ennek alapján a törvényes munkaidőn túl benyújtott iratokat beérkezettnek minősíteni nem lehet, ugyanis a lezárt gép adatállományában helyezkedik el, ahhoz legkorábban a következő munkanapon lehet hozzájutni. A rendelkezésre álló iratokból megállapítható volt az is, hogy ajánlatkérő kozbesz@axelero.hu címre küldte meg, nem pedig a Döntőbizottság e-mail címére, amely dontobiz@mail.kerszov.hu.
Ezt követően a Döntőbizottság érdemben vizsgálta az ajánlatkérőnek a közbeszerzési eljárása jogszerűségét.
A Kbt. 41. § (1) bekezdése szerint a közbeszerzési eljárás nyílt, meghívásos vagy tárgyalásos eljárás lehet. Tárgyalásos eljárást csak akkor lehet alkalmazni, ha azt e fejezet megengedi.
A Kbt. 125. § (2) bekezdés b) pontja szerint az ajánlatkérő hirdetmény nélküli tárgyalásos eljárást alkalmazhat, ha a szerződést műszaki-technikai sajátosságok, művészeti szempontok vagy kizárólagos jogok védelme miatt kizárólag egy meghatározott szervezet, személy képes teljesíteni.
A Kbt. 4. § 13. pontja szerint kizárólagos jog: jogszabály, illetőleg közigazgatási határozat alapján egy vagy csak korlátozott számú szervezet (személy) jogosultsága meghatározott tevékenység folytatására, illetőleg cselekményre, összhangban az Európai Közösséget létrehozó szerződéssel; kivéve, ha e törvény másként rendelkezik (166. §).
Ajánlatkérő a beszerzés tárgyaként konkrét gyógyszereket, illetve gyógyszerkészítményeket jelölt meg, amely az 1/2003. (I. 21.) ESzCsM rendeleten alapult.
A Döntőbizottság a rendelkezésre álló iratok alapján megállapította, hogy nem vitásan a hazai jogszabályi rendelkezések alapján ahhoz, hogy valamilyen gyógyszerkészítmény Magyarországon forgalomba kerülhessen, az Országos Gyógyszerészeti Intézettől (OGYI) forgalomba hozatali engedély szükséges. Ezen túlmenően a gyógyszerek forgalmazásához szükséges, hogy a forgalomba hozó gyógyszer-nagykereskedelmi engedéllyel is rendelkezzen.
A becsatolt iratokból megállapította a Döntőbizottság, hogy az ajánlattételre felkért cég nem vitathatóan gyógyszer-nagykereskedelmi tevékenység folytatására jogosult az e tárgyban kiadott határozat alapján, azonban ez a határozat az ajánlattevő részére kizárólagosságot nem biztosít, ami azt jelenti, hogy bármely más cég is, amely a szükséges feltételekkel rendelkezik, határozat alapján gyógyszer-nagykereskedelmi tevékenységre jogosult. Ez önmagában tehát a kizárólagos jog fennállását nem alapozza meg.
Ajánlatkérő hivatkozott arra, hogy a kizárólagos jogot a gyártói felhatalmazások alapozzák meg. A becsatolt iratokból megállapítható, hogy a gyártó valóban adott meghatalmazást arra, hogy a felhívott ajánlattevő a termékeit kizárólagos joggal forgalmazza Magyarország területén, azonban önmagában ez a körülmény nem teszi jogszerűvé a választott eljárásfajtát, ugyanis ajánlatkérő által sem vitatottan ez nem jogszabályon, illetve közigazgatási határozaton, hanem a gyártó és az ajánlattételre felkért cég közötti szerződéses jogviszonyon alapul. Ezen túlmenően a becsatolt ajánlatból kitűnik, hogy pl. a Pezomed Kft. mint gyártó nyilatkozott, hogy amennyiben a felkért ajánlattevő valamilyen oknál fogva az ajánlatkérővel kötendő szerződést teljesíteni nem tudná, úgy vállalják azonos feltételekkel a teljesítést. Ezen nyilatkozat alapján nem kizárt, hogy maga a gyártó is közvetlenül teljesítsen.
A fentiekből kitűnően polgári jogviszonyon alapuló szerződéses kapcsolat nem alapozza meg a kizárólagos jog fennállását, ugyanis – a Kbt. fent idézett rendelkezése szerint – a kizárólagos jog fennállását jogszabálynak vagy hatósági határozatnak kell megállapítania.
A rendelkezésre álló iratokból egyértelműen kitűnik, hogy a gyógyszerkészítmények gyártóinak lehetősége van önmaguknak is forgalmazási jogosultság megszerzésére, vagy más forgalmazási jogosultsággal rendelkező cég részére termékeinek értékesítésére megbízást adni.
A Döntőbizottság nem fogadta el ajánlatkérőnek a C–328/92. sz. ügyre történő hivatkozását, ugyanis ez az ítélet éppen arra mutat rá, hogy gyógyszerek, gyógyszerkészítmények beszerzése esetén nem indokolt minden esetben az egyszerű pályázati eljárással történő beszerzés.
A Döntőbizottság a Kbt. 318. § (1) bekezdésében biztosított jogkörében eljárva a Kbt. 340. § (2) bekezdés e) pontja alapján a jogsértést megállapította, a Kbt. 340. § (3) bekezdés e) pontja szerint bírságot szabott ki. A Kbt. 340. § (2) bekezdés h) pontja alapján rendelkezett a költségek viseléséről.
A Kbt. 341. § (3) bekezdése szerint a Közbeszerzési Döntőbizottság annak eldöntésében, hogy indokolt-e a bírság kiszabása, illetőleg a bírság összegének megállapításában az eset összes körülményét – így különösen a jogsérelem súlyát, a közbeszerzés tárgyát és értékét, a jogsértésnek a közbeszerzési eljárást lezáró döntésre gyakorolt befolyását, az e törvénybe ütköző magatartás ismételt tanúsítását, a jogsértőnek az eljárást segítő együttműködő magatartását – veszi figyelembe. A bírság összegének megállapításakor figyelembe kell venni azt is, ha a jogsértés nyilvánvalóan szándékos volt.
A Kbt. 341. § (4) bekezdése szerint a 340. § (3) bekezdésének e) pontja, valamint (4)–(6) bekezdése szerinti bírság mértéke a közbeszerzés értékének legfeljebb harminc százaléka lehet.
A Döntőbizottság a fenti jogszabályhelyek alapján a jogsértés megállapítása mellett a bírság kiszabását indokoltnak tartotta figyelemmel arra, hogy ajánlatkérő jogsértő módon döntött az eljárásfajta választásáról. A Döntőbizottság a bírság összegének megállapításánál figyelembe vette a beszerzés magas értékét, továbbá hogy a szerződéskötésre tekintettel reparációra lehetőség már nem volt.
A fenti körülmények alapján a Döntőbizottság az elkövetett jogsértéssel a rendelkező részben megjelölt bírság összegét találta arányban állónak.
A bírósági jogorvoslatot a Kbt. 346. § (1) bekezdése biztosítja.

Budapest, 2004. október 8.

	  Dr. Engler Magdolna s. k.,	    Hámori András s. k.,
    közbeszerzési biztos	       közbeszerzési biztos

Fábián Péter s. k.,
közbeszerzési biztos

A határozatot a bíróság előtt keresettel támadták.




KÖZBESZERZÉSEK TANÁCSA KÖZBESZERZÉSI DÖNTŐBIZOTTSÁG (9966/2004)

1024 Budapest, Margit krt. 85.
Ikt.sz.: D.570/6/2004.

Tárgy: Thales Communications jogorvoslati kérelme a Honvédelmi Minisztérium Beszerzési és Biztonsági Beruházási Hivatal közbeszerzési eljárása ellen.

A Közbeszerzési Döntőbizottság (a továbbiakban: Döntőbizottság) a Közbeszerzések Tanácsa nevében meghozta az alábbi

HATÁROZAT-ot:

A Döntőbizottság a Thales Communications (66, rue du Fossé Blanc BP.156–/92231 Gennevilliers Cedex Franciaország, képviseli: Gaál, Molnár és Ferenczy Ügyvédi Iroda, dr. Molnár István János ügyvéd, 1072 Budapest, Rákóczi út 42. IX. em., a továbbiakban: kérelmező) jogorvoslati kérelmét, melyet a Honvédelmi Minisztérium Beszerzési és Biztonsági Beruházási Hivatal (Budapest X. kerület, Salgótarjáni út 18., levélcím: 1475 Budapest, Pf. 163, képviseli: dr. Mezeiné dr. Nyitrai Beáta ügyvéd, 1054 Budapest, Alkotmány u. 4., a továbbiakban: ajánlatkérő) „tábori híradórendszer fejlesztési programjának részeként harcászati URH rádió-berendezések beszerzése,, tárgyú közbeszerzési eljárása ellen nyújtott be, elutasítja.
Az eljárás során felmerült költségeket a felek maguk viselik.
A határozat ellen fellebbezésnek helye nincs. A határozat felülvizsgálatát, annak kézhezvételétől számított 15 napon belül keresettel a Fővárosi Bíróságtól lehet kérni. A keresetlevelet a Fővárosi Bírósághoz címezve, de a Döntőbizottsághoz kell benyújtani.
INDOKOLÁS

A Döntőbizottság a közbeszerzési eljárásban keletkezett iratok, a felek tárgyaláson tett nyilatkozatai alapján az alábbi tényállást állapította meg:
Ajánlatkérő a Közbeszerzési Értesítő 2001. június 6-án megjelent 23. számában tett közzé részvételi felhívást tárgyalásos eljárás megindítására a rendelkező részben megjelölt beszerzés tárgyában.
Ajánlatkérő sajátos eljárásfajtát alkalmazott a 152/1999. (X. 22.) kormányrendelet alapján.
Ajánlatkérő a beszerzés tárgyát és mennyiségét az alábbi módon határozta meg a 3. a) pontban: a Magyar Honvédség tábori híradó rendszer fejlesztési programjának részeként – a harcászati rádió híradás fejlesztésének keretében – harcászati URH rádió (kézi, hordozható, járműfedélzeti) berendezések típusának kiválasztása, beszerzése és a magyarországi logisztikai háttér megteremtése az alábbi tervezett ütemezéssel.

Rádió- kategóriákbeszerzendő mennyiség (db)2001.2002.2003–20062007–2013Összesen:URH kézi rádiók426244244464992URH hordozható rádiók131916214791673URH járműfedélzeti rádiók3299427913661771URH RFP csatlakozó rádiók (járműfedélzeti)14553193568828URH RFP bázis rádiók (járműfedélzeti)20123448Összesen:103228108878939312
A részajánlattétel megengedett volt.
A részajánlat tételének szempontja: részajánlatot a következő csoportosítást figyelembe véve – rádiókategóriánként a teljes mennyiségre kidolgozva – lehetett tenni:
a) FF (fixfrekvenciás) és/vagy FH (frekvenciás hopping) kézi URH rádiókra, kiegészítő egységekkel, magyarországi logisztikai háttérrel,
b) FF (fixfrekvenciás) és/vagy FH (frekvencia hopping) hordozható és járműfedélzeti (beleértve a csatlakozórádiókat és a bázisrádiókat is) URH rádiókra, kiegészítő egységekkel, magyarországi logisztikai háttérrel. Az ajánlattevő ajánlatot tehet külön vagy együtt az előzőekben leírt a) és b) pontokra.
A teljesítési határidő: a szerződéskötéstől 2013. év végéig történő szállítás, évente meghatározásra kerülő mennyiségekben. Az éves tételes szállítási határidő minden év október 30-a.
Többváltozatú ajánlattétel is megengedett volt mindkét rádiótípusra (FF és FH).
A felhívás 9–10. pontjai a szokásos módon tartalmazták az alkalmasság vizsgálatának módját, a 10. c) pont utalt arra, hogy az összességében legelőnyösebb ajánlat kiválasztása lesz az elbírálás szempontja.
A részvételi felhívás az egyéb információk körében többek között tartalmazta, hogy a jelentkezéshez csatolni kell nyilatkozatot arra vonatkozóan, hogy a közbeszerzési eljárás megnyerése esetén – az ajánlattételi szakaszban később meghatározott időn belül – a rejtjelező (COMSEC) komponens működésével kapcsolatos és az illetékes magyar rejtjelező eszközt jóváhagyó hatóság által kért valamennyi adatot a nyertes ajánlattevő annak rendelkezésére bocsátja. Nyilatkozatot kellett csatolni továbbá arra vonatkozóan, hogy a közbeszerzési eljárás megnyerése esetén a nyertes ajánlattevő lehetővé teszi a Magyar Nemzeti Kommunikációs Biztonsági Hatóság részére az eszköz vizsgálatát.
A 2001. július 4-i határidőre az alábbiak nyújtották be jelentkezésüket: a kérelmező, a Siemens Telefongyár Kft. és a Fercom Kft., Haris Corporation RF (USA), Kongsberg Defence Communications A. S. (Norvégia), Tadiran Communications Ltd. (Izrael), Radmor Rt. (Lengyelország).
Ajánlatkérő az első eljárási szakaszt lezáró döntését 2001. július 26-án kihirdette. A Radmor Rt. kivételével az összes jelentkezőt még ugyanezen a napon felhívta ajánlattételre.
Az ajánlati felhívás szerint ajánlatkérő „tárgyalási alapajánlatokat” kért, amelynek elbírálását követően további két írásos ajánlatot kér (a második után „szűkít").
Az ajánlati felhívás 11. pontja az alábbi módon tartalmazta az ajánlatok elbírálásának részleteit:
b)) A 34. § (3) bekezdésében foglaltak:

Az elbírálás részszempontjai
súlyszámai
Műszaki, minőségügyi, katonai logisztikai és kiképzési előírásoknak való megfelelés mértéke az ajánlatban
42
A pénzügyi előírásoknak való megfelelés mértéke az ajánlatban
25
Ellentételezési előírásoknak – beleértve a magyarországi gyártás és/vagy ipari logisztikai háttér megteremtését és biztosítását is – való megfelelés mértéke az ajánlatban
33

A részszempontok szerinti tartalmi elemeinek értékelése során adható pontszám alsó és felső határa: 1–100 pontig.
A dokumentáció tartalmazta a részletes műszaki és egyéb feltételeket három nagy fejezetbe sorolva:
I. A közbeszerzési eljárás rendjére vonatkozó általános követelmények és információk.
II. Speciális követelmények (az értékelési szempontok tartalma)
III. Az ajánlattal kapcsolatos tartalmi és formai követelmények.
Az FH rádiókkal szemben támasztott műszaki specifikációk között a 8.3.2. pontban (1. sz. melléklet 75. oldal) szerepelt, hogy a frekvenciaugrás sebessége legalább 100 ugrás/mperc legyen. Ezen előírás mellett az „R” jelölés került feltüntetésre.
A II. speciális követelmények között szerepeltek a műszaki és minőségbiztosítási, pénzügyi, gazdasági előírások, valamint az ellentételezési előírások.
A III. fejezet az ajánlattal kapcsolatos tartalmi és formai követelmények 1. számú melléklete sorolta fel a részletes műszaki specifikációkat.
Ajánlatkérő az előírásai mögött különféle betűjelzéseket alkalmazott, melyek értelmezéseit is megadta.
(R) Követelmény, melyre a válasz az ajánlott rádió paraméterétől függően lehet:
– ,,teljes mértékben megfelel”, ha teljes mértékben megfelel a követelményeknek,
– ,,részben felel meg”, ha csak részben tesz eleget a követelménynek,
– ,,nem felel meg”, ha nem tesz eleget a követelménynek.
A követelmény maradéktalan teljesítése esetén az ajánlat az adott pontra meghatározott maximális pontszámot kapja; ha az ajánlat az adott pontban megkövetelt paraméternek csak részben tesz eleget, akkor arányosan csökkentett pontszámot, ha egyáltalán nem tesz eleget, akkor 0 pontszámot kap.
(T) Túlvállalás, ennek teljesítésére ki lehet kérni, de értékelésre nem kerül. (Q) Kérdés, melyre az ajánlattevőnek részletesen válaszolnia kell.
Ajánlatkérő kidolgozta az értékelés módszertanát külön-külön a műszaki, a pénzügyi és az ellentételezési ajánlatra csak saját maga számára. Mindhárom részszempont értékelését a dokumentációba foglalt követelmények alapján bontotta alszempontokra.
Az ajánlattételi határidőre, 2001. október 26-ra 5 ajánlat érkezett, a felhívottak közül a Haris Corporation Ltd. nem tett ajánlatot.
Az ajánlatok fő jellemzői az alábbiak:
Fercom Kft. (FALCON II. rádiócsalád)
Magyarországi bejegyzésű cég. Pályázatában 10% feletti alvállalkozókat nem jelölt meg.
Kongsberg Defence Communications A.S (MRR rádiócsalád)
Norvégiai bejegyzésű cég. Pályázatában a következő két, 10% feletti alvállalkozót jelölt meg: KITRON Ardendal Kft. (Norvégia) VT Rendszertechnika Kft. (Magyarország)
Siemens Telefongyár Kft. (M3TR és H3521 típusú kézi rádió)
Magyarországi bejegyzésű cég. Pályázatában a következő, 10% feletti alvállalkozót jelölt meg: RHODE & SCHWARZ GmbH & Co.K.G. (Németország)
Tadiran Communications Ltd. (CNR–9000 rádiócsalád)
Izraeli bejegyzésű cég. Pályázatában 10% feletti alvállalkozókat nem jelölt meg.
Thales Communications (PR4G rádiócsalád)
Franciaországi bejegyzésű cég. Pályázatában a következő három, 10% feletti alvállalkozót jelölt meg: Albacomp Rt. (Magyarország), Arnitel Rt. (Magyarország), MIKI-Teknowlegde Rt. (Magyarország)
A tárgyalási alapajánlatok benyújtását követően valamennyi ajánlattevővel két tárgyalási forduló lebonyolítására került sor.
Az első tárgyalási forduló 2001. november 14–20. között került megrendezésre, melyen egységesen egy munkanap állt rendelkezésére valamennyi ajánlattevőnek. Az első tárgyalási forduló fő célja mindazon kérdések tisztázása volt, amelyekre az alapajánlatban megadott válaszok nem voltak egyértelműek, illetve kiegészítésre szorultak. A második tárgyalási forduló valamennyi ajánlattevővel ugyanazon a napon – december 12-én – ajánlattevőként 1,5 óra időtartamban, de eltérő időpontban zajlott le. Ezen a tárgyaláson ismételten áttekintésre került a kiegészítő információkkal módosított ajánlat olyan szempontból, hogy azok megfelelnek-e az azonos szempontok szerinti egyértelmű értékelhetőségnek.
A mindösszesen öt ajánlattevő indokolttá tette, hogy az ajánlatkérő éljen a 152/1999. (X. 2.) kormányrendelet 17. § (1) bekezdésében foglaltakkal, mely szerint az ajánlatkérő az elbírálás első fordulója alapján (szűkítéssel egy időben) kiválaszthatja a nyertes ajánlattevőt és kihirdetheti az eljárás eredményét. Az ajánlati felhívás 13. a) pontja szerint az ajánlatkérő az elbírálás első fordulója alapján is végleges eredményt hirdethet.
A végleges ajánlatok beadási határideje 2002. január 3. volt, mely határidőre mind az öt ajánlattevő benyújtotta végleges ajánlatát. Az értékelés során megállapítást nyert, hogy valamennyi benyújtott ajánlat érvényes.
Az ajánlati felhívás 3. d) pontja értelmében valamennyi ajánlattevő részajánlatot is benyújtott az alábbiak szerint:
– FF (fixfrekvenciás) és/vagy FH (frekvencia hopping) kézi URH rádiókra, kiegészítő egységekkel, magyarországi logisztikai háttérrel.
– FF (fixfrekvenciás) és/vagy FH (frekvencia hopping) hordozható és járműfedélzeti (beleértve a csatlakozó rádiókat és a bázisrádiókat is) URH rádiókra, kiegészítő egységekkel, magyarországi logisztikai háttérrel.
A fent említett részajánlatokon kívül valamennyi ajánlattevő benyújtott egy egységes ajánlatot is többváltozatú ajánlatként, amely a családelv figyelembevételével a részajánlatokban meghatározott rádió berendezéseket együttesen tartalmazza.
A kijelölt szakértői bizottsági tagok a három részszempont szerint (műszaki, pénzügyi, ellentételezési) elvégezték az ajánlatok értékelését, melyről részletes jegyzőkönyvek készültek (2002. január 9-én), ezek tartalmazzák a pontozásos értékeléseket is.
Ajánlatkérő 2002. január 14-én összesítette az értékeléseket és elkészítette döntési javaslatát.
A szakértő bizottság álláspontja szerint a nyertes ajánlattevőt célszerűnek látszik az egységes ajánlatok pontszámai alapján kiválasztani. (Az egységes ajánlat a kézi és hordozható, valamint járműfedélzeti rádiókat együttesen tartalmazza.) Ezt indokolttá teszi a családelv érvényesítése, az egységes logisztikai háttér megteremtése – mely a felhasználó számára előnyös –, valamint a bekerülési és fenntartási költségek is kedvezőbbek.
Ajánlatkérő 2002. január 16-án valamennyi ajánlattevőt arról értesítette, hogy az általa ajánlott készülékek paramétereinek vizsgálata céljából 2 készletet (berendezésenként) és felhasználói színtű dokumentációt igényel. 2002. március 5-én valamennyi résztvevőt tájékoztatták, hogy a készülékeket egyelőre ne hozzák Magyarországra, csak az ajánlatkérő külön kérésére tegyék ezt meg.
Kérelmező 2002. március 5-én már arról tájékoztatta az ajánlatkérőt, hogy a készülékei 2002. március 6-án érkeznek Magyarországra. Válaszul 2002. március 13-án ajánlatkérő közölte, hogy nem kívánja bevizsgálni a készüléket.
Ajánlatkérő 2002. április 2-án kihirdette eljárást lezáró döntését, mely szerint az eljárás nyertese a Kongsberg Védelmi Kommunikációs Kft. lett. Az összegzést 2002. április 4-én küldte meg az ajánlattevőknek. A döntés indoka a következő volt:
Kongsberg Védelmi Kommunikációs Kft.
Ajánlatkérő a beérkezett többváltozatú és részajánlatokat értékelte. Az értékelés során megállapítást nyert, hogy számára mindkét részajánlatban az FH (frekvencia hoppingos) ajánlat az előnyösebb, amit az FH magasabb műszaki színvonala indokol. Ezért ajánlatkérő mindkét részajánlatban az FH változatban kíván eredményt hirdetni. Mivel mindkét részajánlatban FH kategóriában a legmagasabb összesített pontszámot a Kongsberg érte el, ezért került nyertesként kiválasztásra.
A pontozásos értékelő táblázatokat az összegzés tartalmazta.
A ponttáblázatokhoz fűzött magyarázat a következő:
2. c) A táblázatban szereplő értékelési pontszámok indoklása: az ajánlatok értékelése az ajánlati dokumentációban meghatározott szempontok alapján történt. A végleges pontszámok a részszempontokra adott súlyozott pontszámok összegéből tevődnek össze. Mivel az értékelési szempontok három részterületet fednek le, és a részterületeken (részszempontokon) belül számos tartalmi elem van, – pl. a műszaki, minőségügyi előírásoknak való megfelelés esetén – 100 tartalmi elem került értékelésre, melynek egy része államtitok, – ezért ezeknek teljes mélységben való ismertetése lehetetlen.
Kérelmező 2002. április 9-én, míg a Siemens Telefongyár Kft. 2002. április 15-én nyújtott be jogorvoslati kérelmet, melyben kérték, hogy a Döntőbizottság állapítsa meg a jogsértést, semmisítse meg ajánlatkérő 2002. április 2-án kihirdetett döntését, a döntés meghozatalát kösse feltételhez, azaz a készülékek bevizsgálásához alkalmazzon ideiglenes intézkedést.
Kérelmezők kérelmükben kifogásolták, hogy a nyertesként kihirdetett ajánlattevő nem rendelkezik megfelelő referenciával, termékei nem felelnek meg az ajánlati felhívás és dokumentáció feltételeinek. Jogsértő volt ajánlatkérő részéről, hogy eltekintett a készülékek bevizsgálásától. Álláspontjuk szerint ajánlatkérő az ajánlatok értékelését jogsértő módon végezte.
Az ajánlatkérő észrevételében kérte a kérelmezők jogorvoslati kérelmét egyrészt elkésettség, másrészt megalapozatlanság okán elutasítani.
A nyertes ajánlattevő álláspontja szerint is a jogorvoslati kérelem részben elkésett és részben megalapozatlan. Álláspontja szerint az ajánlatuk megfelelt a felhívás és dokumentáció feltételeinek.
A Döntőbizottság a D.202/19/2002. sz. határozatában a kérelmezők jogorvoslati kérelmeinek részben helyt adott és megállapította, hogy ajánlatkérő megsértette a Kbt. 61. § (1) bekezdését és felhívta ajánlatkérőt az 5. sz. mellékletben meghatározott minta szerinti írásbeli összegzés 5 napon belül történő elkészítésére és az összes ajánlattevő részére történő megküldésére. Egyebekben a jogorvoslati kérelmeket részben elkésettség, részben megalapozatlanság okán elutasította.
A Döntőbizottság határozata ellen kérelmezők nyújtottak be keresetet, melyben kérték a Döntőbizottság határozatának megváltoztatását. A Fővárosi Bíróság a 13.K.31.603/2002/13. sz. ítéletében a Döntőbizottság határozatát a jogorvoslati kérelmeket megalapozatlanság miatt elutasító részében hatályon kívül helyzete és e körben a Döntőbizottságot új eljárásra kötelezte. A Döntőbizottság határozatának elkésettség tárgyában hozott döntéseit a Fővárosi Bíróság elfogadta és e tekintetben a kérelmezők keresetét elutasította.
A Döntőbizottság, ajánlatkérő, és a nyertes ajánlattevő fellebbezést nyújtott be a Fővárosi Bíróság ítélete ellen és kérte a keresetek teljes terjedelemben történő elutasítását. A II. fokú eljárásban a Siemens Telefongyár Kft. bejelentette, hogy a benyújtott keresetétől eláll, így a Siemens Kft. vonatkozásában a Fővárosi Ítélőtábla az eljárást megszüntette. A fellebbezés eredményeként a Fővárosi Ítélőtábla 3.Kf.27.269/2003/4. sz. ítéletében az I. fokú bíróság ítéletét akként változtatta meg, hogy a Döntőbizottság határozatát a Kbt. 55. § (6) bekezdése sérelmének vizsgálata körében helyezte hatályon kívül és e körben kötelezte új határozat hozatalára. Az ítélet indoklása rámutatott, hogy az új eljárásban a Döntőbizottságnak az 1. és 2. részszempont szerinti értékelés helyességét kell a kérelmező jogorvoslati kérelme által meghatározott körben vizsgálnia az ajánlatkérő értékelési módszerének figyelembevételével.
A Döntőbizottság a Fővárosi Ítélőtábla jogerős ítélete alapján a D.570/2004. sz. alatt az új eljárást 2004. augusztus 19-én megindította.
Kérelmező a Döntőbizottság felhívására a korábban beterjesztett jogorvoslati kérelmét – figyelemmel a jogerős ítéletre is – az alábbiak szerint pontosította: álláspontja szerint jogsértő volt a Kongsberg ajánlatának elfogadása, ugyanis a nyertes ajánlattevő által megajánlott készülékek nem felelnek meg az ajánlati felhívás és a dokumentáció előírásainak, így pld. a nyertes többfunkciójú készülékeinek frekvencia hoppingja 100/sec. körüli értéket mutat, a versenytársak 250/sec.-os adatához képest. Ezen termékek sem Vocoder, sem GPS védelemmel nem rendelkeznek, a nyertes termékeinek gyakorlati alkalmazhatósága megkérdőjelezhető, nem kompatibilisek a NATO számos országának hadseregében használatos rendszerrel. A nyertes ajánlat pénzügyi feltételek tekintetében is előnytelenebb a többi ajánlatnál. Ezt támasztják alá az értékelés során az ajánlatkérő által adott pontszámok mind a kézi rádiók, mind pedig a hordozható és járműfedélzeti rádiók tekintetében. Kérelmező olyan ajánlatot nyújtott be, amelyben jelezte, hogy amennyiben ajánlatkérő együttesen fogadja el a részajánlatokat, akkor kedvezőbb fizetési konstrukciót ajánl meg. A kérelmező számára az értékelésből nem derül ki, hogy ajánlatkérő ezt az ajánlatát az értékelésnél figyelembe vette-e.
Ajánlatkérő kérte a jogorvoslati kérelem elutasítását. Indoklásként előadta, hogy álláspontja szerint az ajánlati felhívásban meghatározott értékelési szempontok szerint bírálta el az ajánlatok megfelelőségét, így a Kbt. 55. § (6) bekezdés sérelme nem állapítható meg. Az 1. és 2. sz. részszempontok 100-nál több tartalmi összetevőjét az értékelési jegyzőkönyv szerint ajánlatkérő az esélyegyenlőség, a felhívás és dokumentáció előírásait szem előtt tartva értékelte és állapította meg a nyertes ajánlatot és az ezt követő sorrendet. A kérelmező kérelmével kapcsolatosan előadta, hogy a nyertes ajánlat az alapkövetelményeknek megfelelt, többletteljesítés pontozására nem volt lehetőség, a Vocoder és GPS szolgáltatás biztosítása nem volt követelmény. A pénzügyi részszempont vonatkozásában előadta, hogy valóban e részszempont esetében a kérelmező ajánlata a nyertesnél kedvezőbb volt, azonban ez nem jár automatikusan azzal a következménnyel, hogy az összpontszám alapján összességében ne lehetne erre tekintettel nyertesként kihirdetni. Az ajánlatokat részajánlatonként értékelte, ez pedig a bírósági ítéletek alapján is jogszerűnek minősült, így nem bírt relevanciával az a körülmény, hogy a kérelmező kedvezőbb paramétereket ajánlott arra az esetre, ha együttesen történik a részajánlatok elfogadása.
A nyertes ajánlattevő kérte a jogorvoslati kérelem elutasítását.
A Döntőbizottság a közbeszerzési eljárásban keletkezett iratok, felek tárgyaláson tett nyilatkozatai alapján megállapította, hogy a jogorvoslati kérelem nem megalapozott.
A Döntőbizottság ajánlatkérő közbeszerzési eljárását a jogorvoslati kérelem keretei között tette vizsgálat tárgyává.
A döntése meghozatalánál figyelemmel volt az államigazgatási eljárás általános szabályairól szóló 1957. évi IV. törvény (a továbbiakban: Áe.) 73. § (5) bekezdésében foglaltakra, mely szerint a közigazgatási szervet a bírósági ítélet rendelkezései és indokolása köti, annak tartalmát a megismételt eljárás és a határozathozatal során köteles figyelembe venni.
A Kbt. 43. § (1) bekezdése szerint az ajánlattevőnek az ajánlati felhívásban, illetve a dokumentációban meghatározott tartalmi és formai követelményeknek megfelelően kell ajánlatát elkészítenie. Az ajánlatnak tartalmaznia kell az ajánlattevő kifejezett nyilatkozatát a felhívás feltételeire, a szerződés teljesítésére és a kért ellenszolgáltatás összegére.
A Kbt. 52. § (2) bekezdés d) pontja alapján érvénytelen az ajánlat, ha az nem felel meg az ajánlati felhívásban, illetőleg a dokumentációban meghatározott követelményeknek.
Ennek alapján a Döntőbizottság vizsgálta a kérelmező jogorvoslati kérelmében foglaltak alapján, hogy a nyertes ajánlat megfelelt-e az ajánlati felhívás, illetve dokumentáció előírásainak.
Az ajánlati dokumentáció áttekintése alapján a Döntőbizottság megállapította, hogy ajánlatkérő az FF és az FH rádiók esetében is meghatározta a műszaki elvárásait, majd külön-külön, rádiótípusonként (kézi fedélzeti, hordozható) is további műszaki követelmények teljesítését írta elő. A dokumentációban a Döntőbizottság olyan előírást nem lelt fel, mely kötelezővé tette volna, hogy a megajánlott készülékek GPS védelemmel, illetve Vocoder szolgáltatással rendelkezzenek. Ennek alapján a nyertes ajánlata oly módon is megfelelt az ajánlati felhívás és dokumentáció követelményeinek, ha a megajánlott készülékei a GPS védelmet, illetve Vocoder szolgáltatást biztosítani nem tudja. Ebből következően önmagában ezen szolgáltatások hiányában a nyertes ajánlatot érvénytelenné nyilvánítani nem lehetett, hiszen az megfelelt az előírt követelményeknek.
Az ajánlatkérő a beszerezni kívánt készülékekkel kapcsolatosan számtalan műszaki paraméter teljesítését határozta meg, így elvárása volt az FH készülékek esetében a hopping üzemmód sebessége esetén a legalább többfunkciójú készülékek frekvencia hopping 100 ugrás/mperc teljesítése. A Döntőbizottság megállapította, hogy a kérelmező ajánlata ezt az ajánlatkérői előírást teljesítette, így megfelelt az ajánlati felhívás és dokumentáció előírásainak, így ez okból az ajánlat érvénytelen nem lehetett.
Kérelmező kifogásolta, hogy az ajánlatok értékelése nem felelt meg a módosított Kbt. 55. § (6) bekezdésében foglalt előírásoknak.
A közbeszerzési eljárás a Közbeszerzési Értesítőben közzétett hirdetménnyel indul, jelen közbeszerzési eljárás hirdetménye a részvételi felhívás közzététele 2001. június 6-án történt meg. Ezen eljárásra a 2001. évben hatályos Kbt. rendelkezései az irányadók.
A Kbt. 55. § (6) bekezdése szerint az ajánlatkérő az ajánlatokat a felhívásban meghatározott értékelési szempont alapján bírálja el. Ha az összességében legelőnyösebb ajánlatot kívánja kiválasztani, akkor az ajánlatoknak az elbírálás részszempontjai szerinti tartalmi elemekre adott értékelési pontszámot megszorozza a súlyszámmal, a szorzatokat pedig ajánlatonként összeadja. Az értékelési folyamatban az 59. § (2)–(3) bekezdéseiben foglaltakat is érvényesíteni kell. Az az ajánlat az összességében a legelőnyösebb, amelynek az összpontszáma a legnagyobb, vagy amelyet az egyenértékű (azonos összpontszámú) ajánlatok közül a 35. § (1) bekezdése vagy az 59. § (4)–(5) bekezdései alapján előnyben kell részesíteni.
A Döntőbizottság a kérelmező kérelme alapján vizsgálta, hogy az ajánlatok értékelése megfelelt-e az ajánlati felhívás és a dokumentáció feltételeinek, illetve az értékelés körében az ajánlatkérő maga által tett előírásainak.
Ajánlatkérő értékelése az alábbi volt:

MegnevezésKézi FF és hordozható FF rádiókKézi FF és hordozható FH rádiókKézi FH és hordozható FH rádiókFERCOMNem tett ajánlatotNem tett ajánlatotAjánlatot tett Pontszám: 71,28KONGSBERGNem tett ajánlatotNem tett ajánlatotAjánlatot tett Pontszám: 88,99SIEMENSAjánlatot tett Pontszám: 41,84Ajánlatot tett Pontszám: 41,84Nem tett ajánlatotTARIDANAjánlatot tett Pontszám: 47,94Nem tett ajanlatotAjánlatot tett Pontszám: 48,58THALESNem tett ajánlatotAjánlatot tett Pontszám: 84,27Ajánlatot tett Pontszám: 86,02
Az ajánlati felhívásban meghatározott első részszempont szerinti értékelés oly módon történt, hogy a 42-es súlyszám (illetve összes pontszám 42%-a) 37 és 5 arányban a műszaki megfelelőség (katonai logisztika) és a minőségbiztosítás jellemzőinek vizsgálatára terjedt ki. Mindkét nagy értékelési csoportban az ajánlati felhívás egyes pontjainak (előírásainak) sorrendjében száznál is több tényező konkrét összehasonlítására került sor minden ajánlat (beleértve a többváltozatú, illetve részajánlatokat is) vonatkozásában. Az alszempontokra bontott értékelés technikájától függetlenül a részszempontra adott pontszám az előzetesen meghatározott pontszámhatárok közé esett és összességében kifejezte a követelményeknek való megfelelés mértékét.
A jogorvoslati kérelemben kérelmező kifejezetten kérte, hogy a Döntőbizottság vizsgálja meg a készülékek frekvencia hoppingje értékének összehasonlítását. A csatolt értékelés szerint az ajánlatkérő a felhívás és dokumentáció előírásai szerint járt el. A tényállásban ismertetett „R” jelzésű műszaki követelmény értékelése pontosan úgy történt, ahogy azt előzetesen ajánlatkérő jelezte a „teljes mértékben megfelel” kategóriába tartozó ajánlatok (ilyen volt a nyertes és kérelmező ajánlata is) a maximális 1 pontot kapták. Az ajánlatkérő oldalán fennálló ajánlati kötöttségre tekintettel az ajánlatkérő nem honorálhatta plusz pontokkal az előírt műszaki követelményt (100 ugrás/ mperc) túlteljesítő ajánlatokat.
Előzőekhez hasonló eredményhez vezetett annak vizsgálata, hogy kaphatott-e többletpontokat a kérelmező által előnyösebb műszaki tulajdonságúnak tartott készülék (Vocoder, GPS nagysebességű adatátvitel, NATO kompatibilitás stb.). Az általa megjelölt műszaki elvárások – kérelmező nyilatkozata szerint is – nem képezték az ajánlatkérő feltételeit. Ebből – és az ajánlati kötöttség elvéből következően – eredően az értékelésben nem kaptak és nem kaphattak többletpontokat a többlettulajdonságokkal rendelkező ajánlatok.
A Döntőbizottság álláspontja szerint a kérelemben kifogásoltak valójában nem az ajánlatok elbírálásával, hanem magával a kiírással kapcsolatos felvetéseknek tekinthetők és mint ilyenek – a jogvesztő határidők eltelte miatt – nem bírálhatók el érdemben a jelen jogorvoslati eljárás keretei között. A második részszempont értékelése is több tényező együttes mérlegelésén alapult. A 25-ös súlyszámmal rendelkező részszemponton belül az ajánlati ár, első szállítási időszak ára bruttó jelenértéken, jóteljesítési garancia feltételei, jövőbeni árképzés módja, üzemeltetési költség, késedelmes fizetés szankciója, valamint a hibás, késedelmes és nem teljesítés kötbérei kerültek pontszámokkal kifejezett értékelésre.
Az ajánlatkérő által készített összegzésből kiderül, hogy a pénzügyi előírásoknak való megfelelés tekintetében – minden részajánlat kategóriában – a kérelmező ajánlatát jobbnak tekintette az ajánlatkérő, mint a nyertesét.
Ezzel kapcsolatosan a Döntőbizottság megjegyzi, hogy az értékelésnél így nem lehetett figyelembe venni azt a körülményt, hogy ajánlatkérő kedvezőbbnek ítélje meg kérelmező azon pénzügyi ajánlatát, amelyet arra az esetre tett, amikor is ajánlatkérő együttesen fogadja el a részajánlatokat.
A Döntőbizottság az értékelés során e körben megállapította azt is, hogy ugyan kérelmező ajánlata a 2. részszempont esetében kedvezőbb volt, azonban a pontozás eredményeként összességében kevesebb pontszámot ért el, mint a nyertes.
A harmadik részszempont értékelése (33-as súlyszámmal) szintén az ajánlati dokumentációban meghatározott követelmények szerinti tényezőkön alapult, ezek esetében a dokumentációban előírt kizáró feltételeket is érvényesítette ajánlatkérő. A pontszámok meghatározása több (összesen 7) algoritmuson alapult, értékét az ellentételezési ajánlatok paraméterei határozták meg. Ezek közül csak egy volt az ellentételezés teljesítésének határidejét értékelő képlet, amely egyébként biztosította, hogy e tekintetben a legnagyobb részpontszámot a dokumentáció 3.12.5 pontjának megfelelően a legrövidebb időt vállaló ajánlattevő kapja.
Jelen közbeszerzési eljárásban a részajánlattétel és a többváltozatú ajánlattétel is megengedett volt, ennek szempontjait is megadta ajánlatkérő.
Ajánlatkérő az értékelést ennek megfelelően végezte, e tekintetben sem volt jogsértés megállapítható.
A Döntőbizottság a Kbt. 76. § (1) bekezdés c) pontjában biztosított jogkörében eljárva a Kbt. 88. § (1) bekezdés a) pontja alapján a megalapozatlan jogorvoslati kérelmet elutasította. A Kbt. 88. § (1) bekezdés h) pont alapján határozott a költségek viseléséről.
A bírósági jogorvoslatot a Kbt. 89. § (1) bekezdése biztosítja.

Budapest, 2002. október 4.

Dr. Engler Magdolna s. k.,	   Kalmárné Diósy Ildikó s. k.,
	       közbeszerzési biztos	    közbeszerzési biztos

Fábián Péter s. k.,
közbeszerzési biztos




KÖZBESZERZÉSEK TANÁCSA KÖZBESZERZÉSI DÖNTŐBIZOTTSÁG (9967/2004)

1024 Budapest, Margit krt. 85.
Ikt. sz.: D.614/6/2004.

Tárgy: az Állami Számvevőszék által hivatalból kérelmezett jogorvoslati eljárása a Vám- és Pénzügyőrség Országos Parancsnoksága Pénzügyi és Gazdasági Főosztály beszerzési eljárásai ellen.
A Közbeszerzési Döntőbizottság (a továbbiakban: Döntőbizottság) a Közbeszerzések Tanácsa nevében meghozta az alábbi

HATÁROZAT-ot:

A Döntőbizottság az Állami Számvevőszék (1052 Budapest, Apáczai Csere János utca 10., a továbbiakban: kezdeményező) által a Vám és Pénzügyőrség Országos Parancsnoksága Pénzügyi és Gazdasági Főosztály (1122 Budapest, Hajnóczy u. 7–9., képviseli: dr. Szentmiklósi Péter ügyvéd, 1036 Budapest, Kolosy tér 5–6., a továbbiakban: kérelmezett) „A VPOP és területi szervei állományában lévő gépjárművek 2002–2003. évben casco biztosítás szolgáltatására irányuló szerződések” tárgyú beszerzései ellen hivatalból kérelmezett jogorvoslati eljárást megszünteti.
A felek az eljárás során felmerült költségeiket maguk viselik.
A határozat ellen fellebbezésnek helye nincs. A határozat felülvizsgálatát, annak kézbesítésétől számított 15 napon belül keresettel a Fővárosi Bíróságtól lehet kérni. A keresetlevelet a Fővárosi Bírósághoz címezve, de a Döntőbizottsághoz kell benyújtani.

INDOKOLÁS

Kezdeményező a közbeszerzésekről szóló 2003. évi CXXIX. tv. (a továbbiakban: Kbt.) alapján 2004. szeptember 10-én kérelmezett jogorvoslati eljárást a VPOP által 2002–2003. évben megkötött casco biztosítási szerződések esetében vélelmezett közbeszerzési eljárás mellőzése miatt a Kbt. 327. § (1) bekezdés b) pontja alapján.
A kezdeményező a jogsértő esemény tudomásra jutásának időpontját 2004. augusztus 27-ában jelölte meg.
A kezdeményező iratban előadta, hogy vizsgálati program alapján ellenőrzést folytat a kérelmezett működésével, gazdálkodásával kapcsolatban, melynek során feltárásra került, hogy a VPOP-nál a 2002., 2003. évben megkötött casco szerződéseket megelőzően nem került sor közbeszerzési eljárás lefolytatására.
Az eljárást kezdeményező kérte a Kbt. 340. § (2) bekezdés e) pontja alapján a jogsértés megtörténtének megállapítását a közbeszerzési eljárás mellőzésével kötött szerződéskötésre figyelemmel, valamint a 340. § (3) bekezdés e) pontja és 340. § (4) bekezdésére tekintettel bírság kiszabását a kérelmezettel szemben. Az eljárást kezdeményező csatolta a kérelmezett kimutatását a casco biztosításokra vonatkozóan 2001. és 2004. július 31-ig terjedő időszakra csak a kifizetett biztosítási díjakra nézve.
Az eljárást kezdeményező álláspontja szerint amennyiben a beszerzés az 1995. évi XL. tv. hatálya alá tartozik, a Kbt. szerinti összeszámítási kötelezettségre tekintettel is fennáll a mellőzés ténye.
A kérelmezett észrevételében elsődlegesen elkésettségre, másodlagosan pedig, hogy a közbeszerzési eljárás mellőzésére a hivatkozott periódusban jogszerűen került sor kérte az eljárás kezdeményezés elutasítását.
A kérelmezett előadta, hogy a közbeszerzésekről szóló 2003. évi CXXIX. tv. 2004. május 1-jétől hatályos. A törvény hatálybalépése előtt mellőzött eljárásokra, illetve beszerzésekre az új Kbt. hatálya nem terjed ki, ezért a kérelmezett 2002–2003. évben megkötött casco biztosításai vonatkozásában az alkalmazandó jogszabály az 1995. évi XL. tv.
A hivatkozott 1995. évi tv. 79. § (7) bekezdése szerint a tudomásra jutástól számított 15, de legkésőbb az esemény bekövetkezésétől számított 90 napon belül lehet eljárást kérelmezni vagy kezdeményezni.
A Kbt. 79. § (8) bekezdés c) pontja szerint a határidő lejártának kiszámításakor a jogsértő esemény bekövetkeztének kell tekinteni mellőzés esetén a szerződés megkötését, ennek utolsó időpontja a szóban forgó szerződések esetében 2003. október 15-e volt, tehát a kezdeményezés elkésett.
Előadta továbbá, hogy nem kellett közbeszerzési eljárást lefolytatnia, mert sem 2002-ben, sem 2003-ban a szerződések értéke nem érte el a szolgáltatás igénybevétele esetén meghatározott értékhatárt.
Előadta, hogy az általa becsatolt kimutatásban a 2002. és a 2003. évre megadott, és az összes kategóriába tartozó casco biztosítási díjak göngyölített díjösszeget tartalmaznak, azaz 1996-tól megkötött casco biztosítási szerződésekkel kapcsolatos összesített adatot. Ezekből a 2002. évben a beszerzések értéke a díjfizetéssel kapcsolatban az írásbeli észrevételükben meghatározott 6 388 757 Ft, míg a 2003. évben a 404 881 Ft-os tétel volt az. Tehát a 2002. évben a szolgáltatás megrendelése esetén irányadó 9 M Ft-os és a 2003. évben irányadó 10 M Ft értékhatárra figyelemmel nem kellett közbeszerzési eljárást lefolytatniuk.
Álláspontja szerint az érték összeszámítási szabály szerint egy költségvetési évben, azaz a konkrét költségvetési évben (2002-ben, illetve 2003-ban) vehető figyelembe a Kbt. 5. § (2) bekezdése alapján a vizsgált biztosítási szerződések szerinti beszerzési érték.
A kérelmezett előadta, hogy a 2004. július 31-ig feltüntetett casco biztosítási összeg a kezdeményező irathoz csatolt táblázat szerint nem a 2004. évi, hanem azt megelőzően kötött casco szerződések biztosítási díját tartalmazza. 2004. évben a megadott időpontig nem került új casco szerződés megkötésre.
A Döntőbizottság a közbeszerzési eljárásban keletkezett iratok, az ajánlatkérő szóbeli és írásbeli észrevétele alapján megállapította, hogy az eljárás kezdeményezés elkésett.
A 2003. évi CXXIX. tv. 401. § (1) bekezdése szerint ez a törvény – a (2)–(4) bekezdéseiben foglaltak kivételével – 2004. május 1-jén lép hatályba, rendelkezéseit a hatálybalépés után megkezdett beszerzésekre, közbeszerzési eljárások alapján megkötött szerződésekre, tervpályázati eljárásokra és az azokkal kapcsolatban kérelmezett, kérelmezett vagy hivatalból indított jogorvoslati eljárásokra, illetőleg kérelmezett békéltetési eljárásokra kell alkalmazni.
A Döntőbizottság megállapította azt az eljárást kezdeményező által kétségbe nem vont tényt, hogy a kezdeményező által megjelölt beszerzési periódus utolsó szerződés megkötésének időpontja 2003. október 15-e volt.
A Döntőbizottság mindenekelőtt megállapította, hogy a kezdeményezés tárgyát képező beszerzésekre a 2003. évi CXXIX. tv. fenti hatályba léptető rendelkezése alapján a közbeszerzésekről szóló 1995. évi XL. tv. az irányadó, mivel a tárgybani beszerzésekre a hatályos Kbt. 2004. május 1-jei hatálybalépését megelőzően került sor.
Az 1995. évi XL. tv. 79. § (7) bekezdésének első és második fordulata szerint az eljárást az e törvény szabályait sértő esemény tudomásra jutásától számított tizenöt napon belül, de legkésőbb az esemény bekövetkezésétől számított kilencven napon belül lehet kérelmezni vagy kezdeményezni, illetve e határidőn belül indítható meg hivatalból az (5) vagy a (6) bekezdés szerint. E határidők elmulasztása jogvesztéssel jár.
Az 1995. évi XL. törvény 79. § (8) bekezdés c) pontja szerint a (7) bekezdés szerinti határidő lejártának kiszámításakor a jogsértő esemény bekövetkezésének kell tekinteni közbeszerzési eljárás mellőzésével történő beszerzés esetén a szerződés megkötését.
A kezdeményező által vélelmezett jogsértés bekövetkezésének időpontja tehát a 2003. október 15. volt, figyelembe véve a Kbt. 79. § (8) bekezdésének c) pontját. A beszerzési időszakra hatályos Kbt. fenti rendelkezése szerint az eljárást kezdeményezőnek ezen időponttól számítva legkésőbb 90 napon belül kellett volna kezdeményezni a Döntőbizottság hivatalból történő eljárását. A Kbt. szerinti fenti időpont lejártát követően került sor az eljárást hivatalból történő kezdeményezésre a végső határidő, azaz 2004. január 15-ét követően, azaz 2004. szeptember 10-én. Ezért az eljárás kezdeményezés érdemi elbírálásának annak elkésettsége miatt eljárásjogi akadálya van.
A Kbt. 79. § (1) bekezdés alapján a bizottság eljárása – ha e törvény másként nem rendelkezik – az államigazgatási eljárás általános szabályairól szóló 1957. évi IV. törvény (a továbbiakban: Áe.) rendelkezéseit kell alkalmazni. Az Áe. 14. (2) bekezdése alapján a közigazgatási szerv a hivatalból indított, vagy folytatott eljárást – ha a megindítására, vagy folytatásra okot adó körülmény már nem áll fenn – megszünteti.
A Döntőbizottság a fentiekre tekintettel a rendelkező részben foglaltak szerint határozott.
A Döntőbizottság a költségek viseléséről a Kbt. 88. § (1) bekezdés h) pontja alapján határozott.
A bírósági jogorvoslatot a Kbt. 89. § (1) bekezdése biztosítja.

Budapest, 2004. október 8.

Dr. Csanádi Péter s. k.,	Székelyné Bihari Mária s. k.,
	közbeszerzési biztos	közbeszerzési biztos

Kalmárné Diósy Ildikó s. k.,
közbeszerzési biztos



KÖZBESZERZÉSEK TANÁCSA KÖZBESZERZÉSI DÖNTŐBIZOTTSÁG
(9968/2004)

1024 Budapest, Margit krt. 85.
Ikt.sz.: D.655./4/2004.

Tárgy: BIOCHIPP Kft. jogorvoslati kérelme MÁv Ingatlankezelő Kft. ajánlatkért közbeszerzési eljárása ellen.


A Közbeszerzési Döntőbizottság (a továbbiakban: Döntőbizottság) a Közbeszerzések Tanácsa nevében meghozta az alábbi

HATÁROZAT-ot:

A Biochipp Kft. (6000 Szentes, Szent Imre Herceg u. 12–14., képv.: dr. Oláh András ügyvéd, 6726 Szeged, Népkert sor 8., a továbbiakban: kérelmező) által a MÁV Ingatlankezelő Kft. (1086 Budapest, Fiumei út 22., a továbbiakban: ajánlatkérő) „Épülettakarítási szolgáltatás” tárgyú beszerzési eljárása ellen benyújtott jogorvoslati kérelmét a Döntőbizottság elutasítja.
A határozat ellen fellebbezésnek helye nincs. A határozat ellen – annak kézbesítésétől számított 8 napon belül – jogorvoslatnak van helye. A jogorvoslati kérelmet a Fővárosi Bírósághoz címezve, de a Döntőbizottsághoz kell benyújtani.


INDOKOLÁS


A kérelmező 2004. október 4-én jogorvoslati kérelmet nyújtott be a Döntőbizottsághoz, melyben támadta az ajánlatkérő rendelkező részben meghatározott szolgáltatása tekintetében a Kbt. szabályai alkalmazásának elmulasztását, a közbeszerzési eljárás mellőzését.
A közbeszerzésekről szóló 2003. évi CXXIX. törvény (a továbbiakban: Kbt.) 324. § (1) bekezdése határozza meg a jogorvoslati eljárást kezdeményező kérelem kötelező tartalmi elemeit, míg a 324. § (3) bekezdése szerint a bizottság kérelemre indult eljárásáért – az eljárás megindításakor – 150 000 Ft igazgatási szolgáltatási díjat kell fizetni, a díj fizetése alól mentesség nem adható, valamint a kérelemhez csatolni kell a díj befizetéséről szóló igazolást.
Kérelmező a jogorvoslati kérelmét hiányosan nyújtotta be a Döntőbizottsághoz, 150 000 Ft igazgatási szolgáltatási díjat nem fizette be a Közbeszerzések Tanácsa számlájára, illetőleg a befizetésről az igazolást nem csatolta, valamint a kérelme nem elégítette ki a Kbt. 324. § (1) bekezdésében előírt tartalmi követelményeket.
A fenti hiányokra tekintettel a Kbt. 325. § (2) bekezdésben rögzített lehetőséggel élve a Döntőbizottság 2. sorszám alatt 2004. október 4-én felhívta kérelmezőt a hiány 5 napon belüli pótlására, a kérelem elutasítása terhe mellett. A felhívást kérelmező a tértivevény tanúsága szerint 2004. október 7-én kézhez vette, kérelmező a felhívásban meghatározott hiányokat a megadott 5 napos határidőre, azaz 2004. október 12-én nem teljesítette. A kérelmező a felhívásban megjelölt hiányok pótlása iránt a határidőn túl, 2004. október 13-án intézkedett postai úton.
Megállapítható volt, hogy beadványában a határidő elmulasztását nem mentette ki, igazolási kérelemmel nem élt.
A Kbt. 325. § (2) bekezdése értelmében, ha a kérelem a 324. § (1) bekezdése szerinti adatokat nem tartalmazza, vagy a 324. § (3) bekezdése szerinti díj befizetéséről szóló igazolást, illetőleg a meghatalmazott képviselő meghatalmazását nem csatolták, a Közbeszerzési Döntőbizottság felhívja a kérelmezőt a hiányok öt napon belüli pótlására, és egyben figyelmezteti, hogy ha a kérelmet újból hiányosan nyújtja be, a Közbeszerzési Döntőbizottság azt el fogja utasítani.
A Kbt. 325. § (3) bekezdése szerint, ha a bizottság megállapítja, hogy a hiányokat nem teljesítette kérelmező, a jogorvoslati kérelmet érdemi vizsgálat nélkül elutasítja.
A fentiekre tekintettel a Döntőbizottság a kérelmező jogorvoslati kérelmét a Kbt. 325. § (3) bekezdése alapján érdemi vizsgálat nélkül elutasította, miután egyértelműen megállapítható volt, hogy a kérelmező hiánypótlási kötelezettségének a megadott határidőn belül nem tett eleget.
A bírósági külön jogorvoslat a Kbt. 325. § (4) bekezdése alapján a Kbt. 345. § (2) bekezdése szerint biztosított.

Budapest, 2004. október 15.

Dr. Sárkány Izolda s. k.,	Bujdosó Gézáné s. k.,
	   közbeszerzési biztos	    közbeszerzési biztos

Beckné Erdei Beáta s. k.,
közbeszerzési biztos




KÖZBESZERZÉSEK TANÁCSA KÖZBESZERZÉSI DÖNTŐBIZOTTSÁG (9970/2004)



1024 Budapest, Margit krt. 85.
Ikt.sz.: D.658/3/2004.

Tárgy: a Keviterv Plusz Kft. jogorvoslati kérelme Kisújszállás Város Önkormányzata közbeszerzési eljárása ellen.

A Közbeszerzési Döntőbizottság (a továbbiakban: Döntőbizottság) a Közbeszerzések Tanácsa nevében meghozta az alábbi

HATÁROZAT-ot:

A Döntőbizottság a Keviterv Plusz Kft. (3527 Miskolc, Katalin u. 1., a továbbiakban: kérelmező) által a Kisújszállás Város Önkormányzata (5310 Kisújszállás, Szabadság tér 1., a továbbiakban: ajánlatkérő) „Kisújszállás város szennyvízgyűjtő rendszerének bővítéséhez, valamint a meglévő szennyvíztisztítótelep rekonstrukciójához szükséges kiviteli terv elkészítése,, tárgyú közbeszerzési eljárása ellen benyújtott jogorvoslati kérelmet érdemi vizsgálat nélkül elutasítja.
Az eljárás során felmerült költségeit a kérelmező maga viseli.
A határozat ellen fellebbezésnek helye nincs. A határozat ellen – annak kézbesítésétől számított 8 napon belül – jogorvoslatnak van helye. A jogorvoslati kérelmet a Fővárosi Bíróságnak címezve, de a Döntőbizottságnál kell benyújtani.


INDOKOLÁS

Kérelmező 2004. október 6-án nyújtott be jogorvoslati kérelmet a Döntőbizottsághoz ajánlatkérőnek a rendelkező részben megjelölt tárgyú közbeszerzési eljárása ellen.
Kérte a Döntőbizottság intézkedését, ideiglenes intézkedésként a közbeszerzési eljárás felfüggesztését.
Jogorvoslati kérelmében előadta, hogy jelen közbeszerzési eljárás során felhasználásra kerülő, a szennyvíztisztító telep vízjogi engedélyezési dokumentációját kérelmező készítette. Álláspontja szerint a szerzői jogról szóló 1999. évi LXXVI. törvény 1. § (1) bekezdése alapján a szennyvíztisztító telep korszerűsítésére vonatkozó vízjogi létesítési engedélyezési dokumentáció szerzői jogi védelem alá tartozik, így ismételt felhasználásához, harmadik személy részére történő átadásához a szerző jóváhagyása szükséges. Hangsúlyozta, hogy kérelmezőtől ajánlatkérő engedélyt nem kért, kifogásolta továbbá, hogy az ajánlati felhívás egyáltalán nem tér ki a szerzői jogok érvényesítésére.
A Döntőbizottság a beadvány alapján megállapította, hogy a közbeszerzésekről szóló 2003. évi CXXIX. törvény (a továbbiakban: Kbt.) 324. § (1) bekezdésében megjelölt adatokat teljeskörűen nem tartalmazza, valamint a Kbt. 324. § (3) bekezdése alapján az igazgatási szolgáltatási díj befizetése sem történt meg.
A Döntőbizottság kérelmezőt 2004. október 6-án hiánypótlásra hívta fel a Kbt. 325. § (2) bekezdése alapján azzal, hogy a felhívás kézhezvételétől számított 5 napon belül beadványát egészítse ki a Kbt. 324. § (1) bekezdés c), d) és e) pontja szerinti adatokkal, illetve a Kbt. 324. § (3) bekezdése alapján az igazgatási szolgáltatási díj befizetéséről intézkedjen.
A felhívás tartalmazta, hogy amennyiben a kérelmező az 5 napos hiánypótlási határidőn belül hiánypótlási kötelezettségének nem tesz eleget, a Közbeszerzési Döntőbizottság a jogorvoslati kérelmet a Kbt. 325. § (3) bekezdése alapján érdemi vizsgálat nélkül elutasítja.
A Döntőbizottság megállapította, hogy a kérelmező a hiánypótlásról szóló felhívást a visszaérkezett tértivevény tanúsága szerint 2004. október 7-én átvette, azonban a hiányokat a meghatározott határidőben nem pótolta és ezért a jogorvoslati kérelmet a Kbt. 325. § (3) bekezdése alapján érdemi vizsgálat nélkül elutasította.
A költség viselésére vonatkozó rendelkezés a Kbt. 340. § (2) bekezdés h) pontján alapul.
A Kbt. 325. § (4) bekezdése szerint a kérelmet érdemi vizsgálat nélkül elutasító határozat ellen a 345. § szerint külön jogorvoslatnak van helye.

Budapest, 2004. október 20.

Dr. Bátorligeti Márta s. k.,	Divinyi Péterné s. k.,
	      közbeszerzési biztos	   közbeszerzési biztos

Diósy Ildikó s. k.,
közbeszerzési biztos




KÖZBESZERZÉSEK TANÁCSA KÖZBESZERZÉSI DÖNTŐBIZOTTSÁG (9971/2004)

1024 Budapest, Margit krt. 85.
Ikt.sz.: D.581/6/2004.

Tárgy: Berényi Lajos a Közbeszerzések Tanácsa elnöke által hivatalból kezdeményezett jogorvoslati eljárás az Informatikai és Hírközlési Minisztérium Kommunikációs és PR Iroda közbeszerzési eljárása ellen.
A Közbeszerzési Döntőbizottság (a továbbiakban: Döntőbizottság) a Közbeszerzések Tanácsa nevében meghozta az alábbi

HATÁROZAT-ot:

A Döntőbizottság Berényi Lajos a Közbeszerzések Tanácsa elnöke (1024 Budapest, Margit krt. 85., a továbbiakban: Tanács elnöke) által az Informatikai és Hírközlési Minisztérium Kommunikációs és PR Iroda (1077 Budapest, Dob u. 75–81., a továbbiakban: ajánlatkérő) „Internetes tartalomszolgáltatási feladatokhoz szükséges szolgáltatások biztosítása az IHM részére” tárgyú közbeszerzési eljárása ellen hivatalból kezdeményezett jogorvoslati eljárásban megállapítja, hogy ajánlatkérő megsértette a közbeszerzésekről szóló 1995. évi XL. törvény (a továbbiakban: Kbt.) 64. § (2) bekezdését.
A Döntőbizottság ajánlatkérőt 1 800 000 Ft, (azaz egymillió-nyolcszázezer forint) bírsággal sújtja.
Ajánlatkérő a bírság összegét a határozat kézhezvételétől számított 15 napon belül a Közbeszerzések Tanácsa MÁK-nál vezetett 10032000-01720361-00000000 számú számlájára köteles befizetni.
Az eljárás során felmerült költségeket a felek maguk viselik.
A határozat ellen fellebbezésnek helye nincs. A határozat felülvizsgálatát, annak kézhezvételétől számított 15 napon belül keresettel a Fővárosi Bíróságtól lehet kérni. A keresetlevelet a Fővárosi Bírósághoz címezve, de a Döntőbizottsághoz kell benyújtani. A keresetlevél benyújtásának a határozat végrehajtására nincs halasztó hatálya.

INDOKOLÁS

A Döntőbizottság a közbeszerzési eljárás iratai és ajánlatkérő nyilatkozata alapján az alábbi tényállást állapította meg.
Ajánlatkérő a Közbeszerzési Értesítő 2004. május 3-i 50. számában tette közzé részvételi felhívását a Kbt. 70. § (1) bekezdés e) pontjára alapított hirdetmény közzétételével induló tárgyalásos eljárás megindítására a rendelkező részben meghatározott tárgyban.
A részvételi jelentkezési határidőre 10 részvételi jelentkezést nyújtottak be. Ajánlatkérő 2004. június 9-én hirdette ki a részvételi szakaszt lezáró döntését. A jelentkezők közül alkalmasnak minősítette: az AITIA Informatikai Rt.-t, az Adverticum Hirdetéskiszolgáló és Kereskedelmi Rt.-t, a Café Contact Kft.-t, az IQSYS Informatikai Rt.-t, az AXIS Consulting 2000 Kft.-t, a ponte.hu Kft.-t, és az Adverticum Rt.-t, mint közös jelentkezőket, a Kirowski Fejlesztő és Szolgáltató Rt.-t, a Synergon Informatikai Rt.-t és a Hungary Network Informatikai Rt.-t, majd négy jelentkezőt felhívott ajánlattételre.
Ajánlatkérő 2004. augusztus 3-án adta fel a Közbeszerzési Értesítő részére tájékoztatóját a részvételi szakasz eredményéről. A tájékoztató a Közbeszerzési Értesítő 2004. augusztus 13-i 93. számában jelent meg és a fentiekben ismertetett adatokat tartalmazta.
A Közbeszerzések Tanácsának elnöke 2004. augusztus 24-én nyújtotta be hivatalbóli eljárás kezdeményezését. Ebben az ajánlatkérő által lefolytatott közbeszerzési eljárás eredményéről szóló tájékoztatóval összefüggésben indítványozta ajánlatkérő eljárása jogszerűségének vizsgálatát, kérte jogsértés megállapítását és jogkövetkezmény alkalmazását.
Közölte, hogy a Közbeszerzési Értesítő Szerkesztőbizottságának adatai szerint ajánlatkérő 2004. június 9-én tartott eredményhirdetést, a hirdetmény feladásának a napja pedig 2004. augusztus 3-a. A Kbt. 61. § (5) bekezdése és a 29. § (2) bekezdése rendelkezéseire tekintettel így megállapítható, hogy ajánlatkérő nem tartotta be a Kbt. 61. § (5) bekezdésében meghatározott határidőt.
Nyilatkozott arról, hogy 2004. augusztus 23-án közérdekű bejelentésből értesült a vélelmezett jogsértésről.
A Közbeszerzések Tanácsa elnöke 2004. szeptember 1-jén pontosította a hivatalbóli kezdeményezését: a Kbt. 64. § (2) bekezdését sértette meg az ajánlatkérő az eljárása során.
Ajánlatkérő írásbeli észrevételében elismerte, hogy a két szakaszból álló eljárás részvételi szakaszának eredményéről szóló tájékoztatót – a hivatalbóli kezdeményezésben foglalt adatoknak megfelelően – késedelmesen küldte meg a Közbeszerzési Értesítő részére. E magatartásával a Kbt. 64. § (2) bekezdését sértette meg.
Kérte, hogy a Döntőbizottság vegye figyelembe a jogkövetkezmények alkalmazása során, hogy a közbeszerzési eljárás résztvevői időben és teljeskörűen tájékoztatást kaptak. A konkrét eset egy olyan időszakban történt, amikor egyidejűleg több közbeszerzési eljárást folytatott. Hivatkozott továbbá arra is, hogy mulasztását később önként, minden figyelemfelhívás nélkül pótolta.
A Döntőbizottság megállapította, hogy a jogorvoslati kezdeményezés benyújtására határidőben került sor. Egyrészt a Kbt. 79. § (8) bekezdés b) pontja értelmében az előírt határidőnél később közzétett hirdetmény esetén a hirdetmény megjelenését kell figyelembe venni a határidő lejártának számításakor jogsértő eseményként. Másrészt a Kbt. 79. § (7) bekezdésében meghatározott 15 napos szubjektív határidőn belül történt a kezdeményezés.
A Döntőbizottság megállapította, hogy a jogorvoslati kezdeményezés alapos.
A hivatalbóli kezdeményezésben foglalt adatok alapján egyértelműen megállapítható, hogy a kezdeményezés benyújtására amiatt került sor, hogy ajánlatkérő 2004. június 9-én kihirdette a döntését, azonban az erről szóló tájékozató hirdetményt 2004. augusztus 3-án adta fel.
Ajánlatkérő közbeszerzési eljárása a közölt adatok alapján egyértelműen azonosítható, ajánlatkérő hirdetmény közzétételével induló tárgyalásos eljárást folytatott le és a részvételi szakaszt lezáró döntését hirdette ki 2004. június 9-én.
A Kbt. 64. § (2) bekezdése szerint az ajánlatkérő az eredményhirdetéstől számított öt munkanapon belül köteles a részvételi szakasz eredményét a 4. számú mellékletben meghatározott minta szerinti hirdetményben közzétenni, melyben a részvételre jelentkezők alkalmasságának, illetve alkalmatlanságának indokait a részvételi felhívásban meghatározott alkalmassági szempontok szerint kell indokolni.
A Kbt. 29. § (2) bekezdése szerint, amennyiben a törvény a hirdetmény közzétételére határidőt ír elő, a hirdetményt e határidőn belül kell levél formájában megküldeni a Közbeszerzési Értesítő részére.
A Döntőbizottság a Közbeszerzési Értesítő 2004. augusztus 13-i számában közzétett ajánlatkérői tájékoztató és ajánlatkérő elismerő nyilatkozata alapján megállapította, hogy ajánlatkérő megsértette a Kbt. 64. § (2) bekezdését azzal a magatartásával, hogy a 2004. június 9-én megtartott eredményhirdetéshez képest csak több hónappal később adta fel „tájékoztató a két szakaszból álló eljárás eredményéről” szóló hirdetményét a Közbeszerzési Értesítő részére.
A Döntőbizottság a fenti indokokra tekintettel a Kbt. 76. § (1) bekezdés c) pontjában meghatározott jogkörében eljárva a Kbt. 88. § (1) bekezdés d) pontja alapján állapította meg a rendelkező részben meghatározott jogsértést. A Döntőbizottság a Kbt. 88. § (1) bekezdés f) pontjának kötelező rendelkezése alapján döntött a bírság kiszabásáról.
E szakasz szerint a Döntőbizottság bírságot szab ki az e törvény szabályait megszegő, illetőleg a nyilvánvaló jogsértés ismeretében szerződést kötő szervezettel és a jogsértésért, illetve a szerződéskötésért felelős személlyel, illetőleg a szervezettel jogviszonyban álló, a jogsértésért felelős személlyel és szervezettel szemben.
A Kbt. 88. § (4) és (5) bekezdése az alábbiak szerint szabályozza a bírság kiszabásának alapvető elveit.
A (4) bekezdése szerint a bírság mértéke a közbeszerzés értékének legfeljebb harminc százaléka, de legalább a jogsértő cselekmény elkövetésének időpontjában hatályos éves költségvetési törvényben meghatározott összeg. Az (5) bekezdése szerint a bírság összegét az eset összes körülményére – így különösen a jogsérelem súlyára, a közbeszerzés tárgyára és értékére, az eljárást segítő együttműködő magatartására, az e törvénybe ütköző magatartás ismételt tanúsítására – tekintettel kell megállapítani.
A Döntőbizottság a bírság kiszabása során tekintettel volt a jogsértés súlyára és arra, hogy ajánlatkérő önként pótolta a mulasztását. Ugyanakkor arra figyelemmel, hogy a Döntőbizottság már több alkalommal szabott ki hasonló jogsértések miatt bírságot, magasabb összegű bírság kiszabását ítélte indokoltnak és a bírság összegét 1 800 000 Ft-ban állapította meg. A Döntőbizottság személyi bírságot nem szabott ki, miután a rendelkezésre álló okirati bizonyítékok alapján a felelős személye nem volt egyértelműen megállapítható.
A Döntőbizottság a Kbt. 88. § (1) bekezdés h) pontja alapján rendelkezett az eljárási költségek viseléséről.
A bírósági jogorvoslatot a Kbt. 89. § (1) bekezdése biztosítja.

Budapest, 2004. szeptember 7.

Dr. Nagy Gizella s. k.,	Fábián Péter s. k.,
	közbeszerzési biztos	     közbeszerzési biztos

Székelyné Bihari Mária s. k.,
közbeszerzési biztos




KÖZBESZERZÉSEK TANÁCSA KÖZBESZERZÉSI DÖNTŐBIZOTTSÁG (9975/2004)

1024 Budapest, Margit krt. 85.
Ikt.sz.: D.616/6/2004.

Tárgy: a Döntőbizottság elnöke által hivatalból kezdeményezett jogorvoslati eljárás a FVM Magyar Közösségi Agrármarketing Centrum Kht. közbeszerzési eljárása ellen.
A Közbeszerzési Döntőbizottság (a továbbiakban: Döntőbizottság) a Közbeszerzések Tanácsa nevében meghozta az alábbi

HATÁROZAT-ot:

A Döntőbizottság a Közbeszerzések Tanácsa Közbeszerzési Döntőbizottság elnöke (1024 Budapest, Margit krt. 85., a továbbiakban: Döntőbizottság elnöke) által az FVM Magyar Közösségi Agrármarketing Centrum Kht. (1132 Budapest, Váci út 18., nevében eljár: ECON-TRUST Gazdasági és Pénzügyi Tanácsadó Kft., a továbbiakban: ajánlatkérő) „Áruházi értékesítés ösztönző akció ún. „Magyar Hét” lebonyolítása Berlinben, a Kaiser’s Tengelmann AG (Rt.) berlini áruházláncban” tárgyú közbeszerzési eljárása ellen kezdeményezett, hivatalból indított jogorvoslati eljárásban megállapítja, hogy ajánlatkérő megsértette a közbeszerzésekről szóló 2003. évi CXXIX. törvény (a továbbiakban: Kbt.) 246. § (1) bekezdés, illetve a 257. § (1) bekezdésére tekintettel a 125. § (2) bekezdés b) pontjait, ezért az ajánlatkérővel szemben 2 000 000 Ft, azaz kettőmillió forint pénzbírságot szab ki.
Kötelezi a Döntőbizottság az ajánlatkérőt, hogy a bírságot a határozat kézhezvételétől számított 15 napon belül fizesse meg a Közbeszerzések Tanácsa Magyar Államkincstár (MÁK) 10032000-01720361-00000000 számú számlájára.
A jogorvoslati eljárás során felmerült költségeiket a felek maguk viselik.
A határozat ellen fellebbezésnek helye nincs. A határozat felülvizsgálatát, annak kézhezvételétől számított 15 napon belül keresettel a Fővárosi Bíróságtól lehet kérni. A keresetlevelet a Fővárosi Bírósághoz címezve, de a Döntőbizottsághoz kell benyújtani. A keresetlevél benyújtásának a határozat végrehajtására nincs halasztó hatálya.

INDOKOLÁS

A Döntőbizottság a rendelkezésre álló iratok, ajánlatkérő írásban és a tárgyaláson tett nyilatkozatai alapján a következő tényállást állapította meg:
Ajánlatkérő Berlinben a „70. Internacionale Grüne Woche (IGW)”, Élelmiszeripari, Mezőgazdasági és Kertészeti Kiállításon „Magyar Hét” címmel a Kaiser’s Tengelmann AG (Rt.) berlini áruházlánc üzleteiben rendezvényt kíván szervezni. Az akció elsődleges célja, hogy Berlin és környéke vásárlói, illetve az IGW ideje alatt Berlinbe érkező vásárlók számára megismertesse Magyarország élelmiszeripari és borászati termékeit. A „Magyar Hét” megvalósítás helyszíne a Kaiser’s Tengelmann AG berlini áruházlánc.
Ajánlatkérő 2004. augusztus 30-án tájékoztatta a Döntőbizottság elnökét, hogy hirdetmény közzététele nélküli tárgyalásos eljárást indított a rendelkező részben meghatározott beszerzés tárgyában a Kbt. 257. § (1) bekezdésére, illetve a 125. § (2) bekezdés b) pontjára való hivatkozással. Ajánlatkérő tájékoztatta a Döntőbizottság elnökét arról is, hogy a közbeszerzési eljárást a Kbt. VI. fejezetében foglalt szabályok szerint folytatja le.
Ajánlatkérő az eljárásfajta választását azzal indokolta, hogy a lebonyolítást kizárólagos jogok védelme miatt kizárólag egy meghatározott szervezet képes teljesíteni, mert az akció kivitelezésének helyszínéül szolgáló Kaiser’s Tengelmann Ag (Rt.) berlini áruházlánc vezetőségének nyilatkozata szerint a bingeni Linkert & Partner GbR a kizárólagos – koncepcionális és szervezési – partnere, így a rendezvényt kizárólag vele kívánja megvalósítani.
Ajánlatkérő ajánlattételi felhívást is készített, amelyben teljesítési határidőként 2005. január 24–2005. január 29. közötti időszakot jelölte meg. Az ajánlattételi felhívás tartalmazta az ajánlattevőtől a pénzügyi, gazdasági, illetve műszaki szakmai alkalmasság igazolására kért adatokat és tényeket, a szerződés teljesítésére alkalmassá minősítés szempontjait. Az ajánlatok elbírálásának szempontja a legalacsonyabb összegű ellenszolgáltatás szempontja volt.
Az ajánlattételi felhívás tartalmazta a közbeszerzési eljárás lefolytatásának menetét is, mely szerint az ajánlattételi határidő 2004. szeptember 20. Az első tárgyalás időpontját 2004. szeptember 22-re határozta meg azzal, hogy ajánlatkérő kettőnél több tárgyalást nem tart. A szerződéskötés időpontja az eredményhirdetést követő naptári naptól számított 7. naptári napot követő munkanap.
Fentiek alapján ajánlatkérő ajánlattételre a Linkert & Partner GbR-t hívta fel.
A Döntőbizottság elnöke 2004. szeptember 30-án kelt DT. 439/2/2004. számú határozatában kezdeményezte a jogorvoslati eljárás lefolytatását. A határozat indokolása szerint a rendelkezésre álló iratok alapján a Kbt. 125. § (2) bekezdés b) pontjában megjelölt feltételek fennállása egyértelműen nem állapítható meg tekintettel arra, hogy a Kbt. 4. § 13. pontja szerint a jogalapként megjelölt kizárólagos jognak, mely miatt csupán egy meghatározott szervezet vagy személy képes teljesíteni a szerződést, jogszabályon, vagy közigazgatási határozaton kell alapulnia. Fentiek alapján indítványozta a tárgyalásos eljárás jogalapjának, illetve az ajánlattételi felhívás jogszerűségének a vizsgálatát.
Ajánlatkérő kérte az eljárás megszüntetését. Érdemi észrevételként előadta, hogy álláspontja szerint jogszerűen választotta a hirdetmény nélküli tárgyalásos eljárást a korábban már ismertetett indokai alapján. Előadta, hogy a kht.-nak az a feladata, hogy az FVM által jóváhagyott program alapján szervezett akciókkal népszerűsítse a magyar árukat külföldön. Ehhez marketing szempontok alapján választották ki a németországi, illetve berlini kiállításhoz kapcsolódóan a Kaiser’s áruházláncnál történő megvalósítást. A Kaiser’s kinyilvánította, hogy kész a „Magyar Hét” megvalósítására, azonban kizárólag a bingeni Linkert & Partners Gbr. céggel – mint koncepciós és szervezési partner – közreműködésével. A kizárólagos jog fennállásának igazolására ajánlatkérő hivatalos fordításban csatolta a Kaiser’s áruházlánc fenti tartalmú levelét. Hivatkozott arra, hogy amennyiben meg akarja valósítani a rendezvényt a kiállítás ideje alatt nem tud más megoldási módot választani, mint, hogy a felkért ajánlattevővel köti meg a szerződést.
Az eljárást lezáró szerződést a felek megkötötték.
A Döntőbizottság a közbeszerzési eljárásban és a jogorvoslati eljárásban keletkezett iratok alapján megállapította, hogy az ajánlatkérő közbeszerzési eljárása ellen kezdeményezett jogorvoslati eljárás megalapozott.
A Döntőbizottság megállapította, hogy az ajánlatkérő a Kbt. VI. fejezet szerinti, a nemzeti értékhatárokat elérő értékű közbeszerzésekre vonatkozó rendelkezések alapján járt el. Ajánlatkérő a beszerzés becsült értékét 37 millió forintban állapította meg, így helyesen e fejezet szerinti eljárást kellett alkalmaznia.
A Kbt. 246. § (1) bekezdése szerint a közbeszerzési eljárás nyílt, meghívásos vagy tárgyalásos eljárás lehet. Tárgyalásos eljárást csak akkor lehet alkalmazni, ha azt e fejezet megengedi.
A Kbt. 257. § (1) bekezdése szerint a hirdetmény közzétételével induló tárgyalásos eljárásra továbbá a IV. fejezet 6. címének szabályait [124. §, 126–30. § ideértve a 41. § (5) bekezdését is] – a hirdetmény nélküli tárgyalásos eljárásra pedig a IV. fejezet 6. címének szabályait (125–128. §, 131–135. §, ideértve a 41. § (5) bekezdését is] – a 26. cím rendelkezései szerint – kell megfelelően alkalmazni.
A Kbt. 125. § (2) bekezdés b) pontja szerint az ajánlatkérő hirdetmény nélküli tárgyalásos eljárást alkalmazhat, ha a szerződést műszaki-technikai sajátosságok, művészeti szempontok vagy kizárólagos jogok védelme miatt kizárólag egy meghatározott szervezet, személy képes teljesíteni.
A Kbt. 4. § 13. pontja a kizárólagos jog definícióját akként adja meg, hogy jogszabály, illetőleg közigazgatási határozat alapján egy vagy csak korlátozott számú szervezet (személy) jogosultsága meghatározott tevékenység folytatására, illetőleg cselekményre,
A Döntőbizottság azt vizsgálta, hogy a Kbt. 125. § (2) bekezdés b) pontjában foglalt feltételek jelen közbeszerzési eljárásban megvalósulnak-e. E szakasz jogszerű alkalmazásához az szükséges, hogy a szerződést műszaki technikai sajátosságok, művészeti szempontok vagy kizárólagos jogok védelme miatt kizárólag egy meghatározott szervezet, személy legyen képes teljesíteni és a kizárólagos jog jogszabály, illetőleg közigazgatási határozat alapján álljon fenn.
A rendelkezésre álló iratokból egyértelműen megállapítható volt, hogy beszerezni kívánt marketing szolgáltatás vonatkozásában az ajánlatkérő által hivatkozott jogosultság nem jogszabályon, vagy közigazgatási határozaton alapul. A Kaiser’s áruházlánc kiválasztását ajánlatkérő marketing szempontokkal kívánta alátámasztani. Ajánlatkérő a felkért ajánlattevő vonatkozásában magánjogi szerződésre hivatkozott.
A Döntőbizottság álláspontja szerint tehát az ajánlatkérő által hivatkozott körülmények nem alapozzák meg ajánlatkérő eljárását. A Kbt. által meghatározott kritériumok szerint nem áll fenn kizárólagos jogok védelme. Sem a Kaiser’s áruházlánc, sem a Linkert & Partners Gbr. nem rendelkezik olyan jogszabályon vagy közigazgatási határozaton alapuló kizárólagos joggal, mely alapján a németországi, illetve berlini „Magyar Hét” megrendezésére vonatkozó szerződés teljesítésére kizárólag ő lenne képes.
A fentiek alapján ajánlatkérőnek a Kbt. 125. § (2) bekezdés b) pontjára alapított eljárása jogsértő volt.
A Döntőbizottság a Kbt. 318. § (1) bekezdésében biztosított jogkörében eljárva a Kbt. 340. § (2) bekezdése e) pontja alapján a jogsértést megállapította, és a h) pont alapján rendelkezett a költségek viseléséről, a Kbt. 340. § (3) bekezdés e) pontja szerint bírságot szabott ki.
A Kbt. 341. § (3) bekezdése szerint a Közbeszerzési Döntőbizottság annak eldöntésében, hogy indokolt-e a bírság kiszabása, illetőleg a bírság összegének megállapításában az eset összes körülményét – így különösen a jogsérelem súlyát, a közbeszerzés tárgyát és értékét, a jogsértésnek a közbeszerzési eljárást lezáró döntésre gyakorolt befolyását, az e törvénybe ütköző magatartás ismételt tanúsítását, a jogsértőnek az eljárást segítő együttműködő magatartását – veszi figyelembe. A bírság összegének megállapításakor figyelembe kell venni azt is, ha a jogsértés nyilvánvalóan szándékos volt.
A Kbt. 341. § (4) bekezdése szerint a 340. § (3) bekezdésének e) pontja, valamint (4)–(6) bekezdései szerinti bírság mértéke a közbeszerzés értékének legfeljebb harminc százaléka lehet.
A Döntőbizottság a fenti jogszabályhelyek alapján a jogsértés megállapítása mellett a bírság kiszabását indokoltnak tartotta, figyelemmel volt arra, hogy ajánlatkérő jogsértő módon döntött az eljárásfajta választásáról, amely súlyos jogsértésnek minősül, ugyanis a hirdetmény nélküli eljárás alkalmazása esetén az alapelvi rendelkezések maradéktalan érvényesülése nem biztosított. Továbbá figyelemmel volt a Döntőbizottság arra is, hogy ajánlatkérővel szemben az eljárás választásának jogszerűtlensége miatt több eljárásban állapította meg a jogsértést, valamint, hogy az eljárást lezáró szerződést megkötötte, így a jogsértés nem reparálható. A Döntőbizottság ugyanakkor tekintettel volt arra is, hogy a beszerzés értéke nem volt magas összegű. A fentiek mérlegelése alapján a Döntőbizottság a rendelkező részben megjelölt bírság összegét találta az elkövetett jogsértés súlyával arányban állónak. A Döntőbizottság a becsatolt felelősségi rend alapján arra az álláspontra jutott, hogy személlyel szemben a bírság kiszabását mellőzi, mert az eljárásfajta választásáért konkrétan egyszemélyi felelős nem volt megállapítható.
A bírósági jogorvoslatot a Kbt. 346. § (1) bekezdése biztosítja.

Budapest, 2004. október 14.

Dr. Telek Katalin s. k.,	Fábián Péter s. k.,
	közbeszerzési biztos	    közbeszerzési biztos

Dr. Engler Magdolna s. k.,
közbeszerzési biztos

A határozatot a bíróság előtt keresettel támadták.



KÖZBESZERZÉSEK TANÁCSA KÖZBESZERZÉSI DÖNTŐBIZOTTSÁG (9976/2004)

1024 Budapest, Margit krt. 85.
Ikt.sz.: D.617/5/2004.

Tárgy: a Döntőbizottság elnöke által hivatalból kezdeményezett jogorvoslati eljárás a FVM Magyar Közösségi Agrármarketing Centrum Kht. közbeszerzési eljárása ellen.

A Közbeszerzési Döntőbizottság (a továbbiakban: Döntőbizottság) a Közbeszerzések Tanácsa nevében meghozta az alábbi

HATÁROZAT-ot:

A Döntőbizottság a Közbeszerzések Tanácsa Közbeszerzési Döntőbizottság elnöke (1024 Budapest, Margit krt. 85., a továbbiakban: Döntőbizottság elnöke) által az FVM Magyar Közösségi Agrármarketing Centrum Kht (1132 Budapest, Váci út 18., nevében eljár: ECON-TRUST Gazdasági és Pénzügyi Tanácsadó Kft., a továbbiakban: ajánlatkérő) „Áruházi értékesítés ösztönző akció ún. „Magyar Hét” lebonyolítása Moszkvában és Szentpétervárott, a „Perekrestok” nevű áruházláncban” tárgyú közbeszerzési eljárása ellen kezdeményezett, hivatalból indított jogorvoslati eljárásban megállapítja, hogy ajánlatkérő megsértette a közbeszerzésekről szóló 2003. évi CXXIX. törvény (a továbbiakban: Kbt.) 246. § (1), illetve a 257. § (1) bekezdésére tekintettel a 125. § (2) bekezdés b) pontjait, ezért az ajánlatkérővel szemben 2 000 000 Ft, azaz kettőmillió forintpénzbírságot szab ki.
Kötelezi a Döntőbizottság az ajánlatkérőt, hogy a bírságot a határozat kézhezvételétől számított 15 napon belül fizesse meg a Közbeszerzések Tanácsa Magyar Államkincstár (MÁK) 10032000-01720361-00000000 számú számlájára.
A jogorvoslati eljárás során felmerült költségeiket a felek maguk viselik.
A határozat ellen fellebbezésnek helye nincs. A határozat felülvizsgálatát, annak kézhezvételétől számított 15 napon belül keresettel a Fővárosi Bíróságtól lehet kérni. A keresetlevelet a Fővárosi Bírósághoz címezve, de a Döntőbizottsághoz kell benyújtani. A keresetlevél benyújtásának a határozat végrehajtására nincs halasztó hatálya.

INDOKOLÁS

A Döntőbizottság a rendelkezésre álló iratok, ajánlatkérő írásban és a tárgyaláson tett nyilatkozatai alapján a következő tényállást állapította meg:
Ajánlatkérő moszkvai és szentpétervári áruházi értékesítési ösztönző akciót ún. „Magyar Hetek”-et kívánt lebonyolítani Moszkvában 2004. október 11-től október 24-ig, Szentpétervárott 2004. november 8-tól november 21-ig a „Perekrestok” áruházlánc üzleteiben. Az akció elsődleges célja Moszkva és Szentpétervár vásárlói számára megismertesse Magyarország élelmiszer-ipari és borászati termékeit. A magyar termékeket az adott áruházakban jól elkülönítetten, akciós eladáshelyi értékesítésösztönző eszközök használatával kell prezentálni (pl. táblák, kóstoltatás stb.) Az akciót marketingkampány kell, hogy kísérje, mely a termékek bemutatását, illetőleg az akció tényét közli a nagyközönséggel.
Ajánlatkérő 2004. szeptember 7-én tájékoztatta a Döntőbizottság elnökét, hogy hirdetmény közzététele nélküli tárgyalásos eljárást indított a rendelkező részben meghatározott beszerzés tárgyában a Kbt. 257. § (1) bekezdésére, illetve a 125. § (2) bekezdés b) pontjára való hivatkozással. Ajánlatkérő tájékoztatta a Döntőbizottság elnökét arról is, hogy a közbeszerzési eljárást a Kbt. VI. fejezetében foglalt szabályok szerint folytatja le.
Ajánlatkérő az eljárásfajta választását azzal indokolta, hogy a lebonyolítást kizárólagos jogok védelme miatt kizárólag egy meghatározott szervezet képes teljesíteni, mert az akció kivitelezésének helyszínéül szolgáló Perekrestok áruházlánc vezetőségének nyilatkozata szerint a Notion Group Ltd. kizárólagos jogosultsággal rendelkezik a BTL-rendezvények megszervezésére az áruházláncnál.
Ajánlatkérő ajánlattételi felhívást is készített, amelyben teljesítési határidőként a moszkvai rendezvény vonatkozásában 2004. októberi 1-jétől október 24-ig terjedő időszakot, a szentpétervári rendezvény vonatkozásában a 2004. november 8-tól november 21-ig terjedő időszakot jelölte meg. Az ajánlattételi felhívás tartalmazta az ajánlattevőtől a pénzügyi, gazdasági, illetve műszaki szakmai alkalmasság igazolására kért adatokat és tényeket, a szerződés teljesítésére alkalmassá minősítés szempontjait. Az ajánlatok elbírálásának szempontja a legalacsonyabb összegű ellenszolgáltatás szempontja volt.
Az ajánlattételi felhívás tartalmazta a közbeszerzési eljárás lefolytatásának menetét is, mely szerint az ajánlattételi határidő 2004. szeptember 20. Az első tárgyalás időpontját 2004. szeptember 21-re határozta meg azzal, hogy ajánlatkérő kettőnél több tárgyalást nem tart. A szerződéskötés időpontja az eredményhirdetést követő naptári naptól számított 7. naptári napot követő munkanap.
Fentiek alapján ajánlatkérő ajánlattételre a Notion Group Ltd.-t hívta fel. A beérkezett ajánlat bontása 2004. szeptember 20-án történt meg, majd 21-én az ajánlattevő nyertességét ajánlatkérő kihirdette.
Az eljárást lezáró szerződést a felek megkötötték.
A Döntőbizottság elnöke 2004. szeptember 13-án kelt DT. 452/4/2004. számú határozatában kezdeményezte a jogorvoslati eljárás lefolytatását. A határozat indokolása szerint a rendelkezésre álló iratok alapján a Kbt. 125. § (2) bekezdés b) pontjában megjelölt feltételek fennállása egyértelműen nem állapítható meg, tekintettel arra, hogy a Kbt. 4. § 13. pontja szerint a jogalapként megjelölt kizárólagos jognak, mely miatt csupán egy meghatározott szervezet, vagy személy képes teljesíteni a szerződést, jogszabályon, vagy közigazgatási határozaton kell alapulnia. Fentiek alapján indítványozta a tárgyalásos eljárás jogalapjának, illetve az ajánlattételi felhívás jogszerűségének a vizsgálatát.
Ajánlatkérő kérte az eljárás megszüntetését. Érdemi észrevételként előadta, hogy álláspontja szerint jogszerűen választotta a hirdetmény nélküli tárgyalásos eljárást a korábban már ismertetett indokai alapján. Előadta, hogy a kht.-nak az a feladata, hogy az FVM által jóváhagyott program alapján szervezett akciókkal népszerűsítse a magyar árukat külföldön. Ehhez marketing szempontok alapján választották ki a Peresretok áruházláncnál történő megvalósítást. A Peresretok kinyilvánította, hogy kész a „Magyar Hét” megvalósítására, azonban kizárólag a Notion Group Ltd.-vel, tekintettel arra, hogy az áruházlánc és ezen cég között kizárólagos jogokat tartalmazó megállapodás áll fenn a rendezvények megszervezése vonatkozásában. Ennek igazolására csatolta a Peresretok levelét. Hivatkozott arra, hogy amennyiben meg akarja valósítani a rendezvényeket nem tud más megoldási módot választani, mint, hogy a felkért ajánlattevővel köti meg a szerződést.
A Döntőbizottság a közbeszerzési eljárásban és a jogorvoslati eljárásban keletkezett iratok alapján megállapította, hogy az ajánlatkérő közbeszerzési eljárása ellen kezdeményezett jogorvoslati eljárás megalapozott.
A Döntőbizottság megállapította, hogy az ajánlatkérő a Kbt. VI. fejezet szerinti, a nemzeti értékhatárokat elérő értékű közbeszerzésekre vonatkozó rendelkezések alapján járt el. Ajánlatkérő a beszerzés becsült értékét 37 millió forintban állapította meg,  így helyesen e fejezet szerinti eljárást kellett alkalmaznia.
A Kbt. 246. § (1) bekezdése szerint a közbeszerzési eljárás nyílt, meghívásos vagy tárgyalásos eljárás lehet. Tárgyalásos eljárást csak akkor lehet alkalmazni, ha azt e fejezet megengedi.
A Kbt. 257. § (1) bekezdése szerint a hirdetmény közzétételével induló tárgyalásos eljárásra továbbá a IV. fejezet 6. címének szabályait [124. §, 126–130. § ideértve a 41. § (5) bekezdését is] – a hirdetmény nélküli tárgyalásos eljárásra pedig a IV. fejezet 6. címének szabályait [125–128. §, 131–135. §, ideértve a 41. § (5) bekezdését is] – a 26. cím rendelkezései szerint – kell megfelelően alkalmazni.
A Kbt. 125. § (2) bekezdés b) pontja szerint az ajánlatkérő hirdetmény nélküli tárgyalásos eljárást alkalmazhat, ha a szerződést műszaki-technikai sajátosságok, művészeti szempontok vagy kizárólagos jogok védelme miatt kizárólag egy meghatározott szervezet, személy képes teljesíteni.
A Kbt. 4. § 13. pontja szerint kizárólagos jog: jogszabály, illetőleg közigazgatási határozat alapján egy vagy csak korlátozott számú szervezet (személy) jogosultsága meghatározott tevékenység folytatására, illetőleg cselekményre, összhangban az Európai Közösséget létrehozó szerződéssel;
A Döntőbizottság vizsgálta, hogy a Kbt. 125. § (2) bekezdés b) pontjában foglalt feltételek jelen közbeszerzési eljárásban megvalósulnak-e. E szakasz jogszerű alkalmazásához az szükséges, hogy a szerződést műszaki technikai sajátosságok, művészeti szempontok vagy kizárólagos jogok védelme miatt kizárólag egy meghatározott szervezet, személy legyen képes teljesíteni és a kizárólagos jog jogszabály, illetőleg közigazgatási határozat alapján álljon fenn.
A rendelkezésre álló iratokból egyértelműen megállapítható volt, hogy az ajánlatkérő által hivatkozott kizárólagos jog nem jogszabályon, vagy közigazgatási határozaton alapul. Ajánlatkérő maga sem hivatkozott közigazgatási határozatra, illetve jogszabályra, hanem magánjogi szerződéseken alapuló jogosultságra hivatkozott. (a partnerétől a szerződést be sem kérte) A Perekrestok áruházlánc kiválasztását ajánlatkérő marketing szempontokkal kívánta alátámasztani, mely szintén nem alapozza meg ajánlatkérő eljárását. A beszerezni kívánt szolgáltatás marketingszolgáltatás volt, mely nem kötődött kizárólagosan a Perekrestok áruházlánchoz.
A fentiek alapján ajánlatkérőnek a Kbt. 125. § (2) bekezdés b) pontjára alapított eljárása jogsértő volt.
A Döntőbizottság a Kbt. 318. § (1) bekezdésében biztosított jogkörében eljárva a Kbt. 340. § (2) bekezdése e) pontja alapján a jogsértést megállapította, és a h) pont alapján rendelkezett a költségek viseléséről, a Kbt. 340. § (3) bekezdés e) pontja szerint bírságot szabott ki.
A Kbt. 341. § (3) bekezdése szerint a Közbeszerzési Döntőbizottság annak eldöntésében, hogy indokolt-e a bírság kiszabása, illetőleg a bírság összegének megállapításában az eset összes körülményét – így különösen a jogsérelem súlyát, a közbeszerzés tárgyát és értékét, a jogsértésnek a közbeszerzési eljárást lezáró döntésre gyakorolt befolyását, az e törvénybe ütköző magatartás ismételt tanúsítását, a jogsértőnek az eljárást segítő együttműködő magatartását – veszi figyelembe. A bírság összegének megállapításakor figyelembe kell venni azt is, ha a jogsértés nyilvánvalóan szándékos volt.
A Kbt. 341. § (4) bekezdése szerint a 340. § (3) bekezdésének e) pontja, valamint (4)–(6) bekezdései szerinti bírság mértéke a közbeszerzés értékének legfeljebb harminc százaléka lehet.
A Döntőbizottság a fenti jogszabályhelyek alapján a jogsértés megállapítása mellett a bírság kiszabását indokoltnak tartotta, figyelemmel volt arra, hogy ajánlatkérő jogsértő módon döntött az eljárásfajta választásáról, amely súlyos jogsértésnek minősül, ugyanis a hirdetmény nélküli eljárás alkalmazása esetén az alapelvi rendelkezések maradéktalan érvényesülése nem biztosított. Továbbá figyelemmel volt a Döntőbizottság arra is, hogy ajánlatkérővel szemben az eljárás választásának jogszerűtlensége miatt több eljárásban állapította meg a jogsértést, valamint, hogy az eljárást lezáró szerződést megkötötte, így a jogsértés nem reparálható. A Döntőbizottság ugyanakkor tekintettel volt arra is, hogy a beszerzés értéke nem volt magas összegű. A fentiek mérlegelése alapján a Döntőbizottság a rendelkező részben megjelölt bírság összegét találta az elkövetett jogsértés súlyával arányban állónak. A Döntőbizottság a becsatolt felelősségi rend alapján arra az álláspontra jutott, hogy személlyel szemben a bírság kiszabását mellőzi, mert az eljárásfajta választásáért konkrétan egyszemélyi felelős nem volt megállapítható.
A bírósági jogorvoslatot a Kbt. 346. § (1) bekezdése biztosítja.

Budapest, 2004. október 14.

Dr. Telek Katalin s. k.,	Fábián Péter s. k.,
	közbeszerzési biztos	     közbeszerzési biztos

Dr. Engler Magdolna s. k.,
közbeszerzési biztos

A határozatot a bíróság előtt keresettel támadták.A KÖZBESZERZÉSI DÖNTŐBIZOTTSÁG HATÁROZATAI

####128-tart.rtf####


a Kbt. 11. § (1) bekezdése szerinti „akkreditált közbeszerzési tanácsadói szakképesítés” 
meghatározás módosításáról

A közbeszerzésekről szóló 2003. évi CXXIX. törvény (a továbbiakban: Kbt.) 11. § (1) bekezdése szerinti „akkreditált közbeszerzési tanácsadói szakképesítés” meghatározás értelmezéséről szóló elnöki tájékoztatóban (Közbeszerzési Értesítő 108. száma) foglaltaknak megfelelően a közbeszerzésekben részt vevőket az alábbiakról tájékoztatjuk.

Az Országgyűlés 2004. október 18-i ülésnapján elfogadta a közbeszerzésekről szóló 2003. évi CXXIX. törvényt, valamint a közbeszerzéssel összefüggésben egyes törvények módosításáról szóló 2004. évi XCVII. törvényt, amely 2004. október 30-án kihirdetésre került.

A módosítás értelmében a Kbt. 11. §-ának (1) bekezdése szerinti „akkreditált közbeszerzési tanácsadói szakképesítés” meghatározás helyébe az „állam által elismert közbeszerzési tárgyú szakképesítés” fogalom lép. (A törvénymódosítás e tekintetben 2004. november 7-én lép hatályba.) A törvénymódosítással összhangban a közeljövőben ennek megfelelően módosul a hivatalos közbeszerzési tanácsadói tevékenység feltételét képező közbeszerzési gyakorlatra és annak igazolására vonatkozó szabályokról szóló 29/2004. (IX. 8.) IM rendelet is.

Tájékoztatjuk az érdeklődőket, hogy az állam által elismert szakképesítéseket a szakképzésről szóló 1993. évi LXXVI. törvény 3. § (1) bekezdése szerint az Országos Képzési Jegyzék (OKJ) tartalmazza.

Az OKJ-ben a közbeszerzési tárgyú szakképesítés meghatározásnak jelenleg kizárólag a közbeszerzési referens szakképesítés felel meg.

Fentieken túl ezúton is az érdeklődők szíves figyelmébe ajánljuk a Közbeszerzések Tanácsának a hivatalos közbeszerzési tanácsadók névjegyzékébe való jelentkezéssel összefüggő információkról szóló közleményében foglaltakat (Közbeszerzési Értesítő 127. száma). E szerint, mivel az OKJ szerinti közbeszerzési referens  képzések csak 2004 szeptemberében kezdődtek meg, így amíg az első, még folyamatban lévő képzések bizonyítványainak kiadására sor nem kerül, a Tanácsnak a hivatalos közbeszerzési tanácsadók közbeszerzési gyakorlatának igazolása tekintetében kizárólag a legalább összesen hároméves (összesen 36 hónapnyi) közbeszerzési gyakorlatot áll módjában elfogadni.




A Közbeszerzések Tanácsa közleménye

A Közbeszerzések Tanácsa ezúton bocsátja a közbeszerzésekben részt vevők rendelkezésére az ajánlattevők, illetve alvállalkozók szerződés teljesítésére való alkalmasságáról szóló 4/2004. számú ajánlását.


A Közbeszerzések Tanácsa 4/2004. (K. É. 128.) számú Ajánlása


Az ajánlattevők, illetőleg alvállalkozók szerződés teljesítésére való alkalmasságával összefüggésben

A Közbeszerzések Tanácsa a közbeszerzésekről szóló 2003. évi CXXIX. törvény  (a továbbiakban: Kbt.) alkalmazása során felmerült gyakorlati tapasztalatok figyelembevételével, a Kbt. 65–69. §-ában, valamint a 71. § (4) bekezdésében foglalt rendelkezések egységes értelmezésének elősegítése érdekében – a Kbt. 379. § (1) bekezdés c) pontjában foglalt hatáskörével élve – az alábbi Ajánlást bocsátja ki. 


A) Alkalmassági feltételek

A közbeszerzési eljárásokban fontos érdek fűződik ahhoz, hogy az ajánlattevők [illetve amennyiben a Kbt. 71. § (4) bekezdése, illetve a Kbt. 105. § (4) bekezdése alapján az ajánlatkérő előírja, a közbeszerzés értékének tíz százalékát meghaladó mértékben igénybe venni kívánt alvállalkozók] igazolják, hogy valóban képesek a szerződés teljesítésére is, és az ajánlatkérő kizárólag e feltételeknek is megfelelő ajánlattevővel szerződjön. Ez biztosítja a Kbt. alapelveinek érvényesülését, úgymint az ajánlattevők esélyegyenlőségét, a verseny tisztaságát vagy a közpénzek felhasználásának átláthatóságát, és ezáltal hatékonyságát. Másrészt lehetővé teszi, hogy az ajánlatkérő a konkrét közbeszerzési eljárásban átgondolt feltételrendszer alapján vizsgálja az ajánlattevők (alvállalkozók) alkalmasságát. 
Ennek érdekében az ajánlatkérő köteles az ajánlattevők alkalmasságáról meggyőződni. 
Az ajánlatkérő az ajánlati felhívásban1 köteles meghatározni azokat a feltételeket és igazolásukat, amelyek alapján megítéli az ajánlattevőnek, illetve a közbeszerzés értékének tíz százalékát meghaladó mértékben igénybe venni kívánt alvállalkozójának a szerződés teljesítésére vonatkozó pénzügyi és gazdasági, valamint műszaki, illetőleg szakmai alkalmasságát. 
A Kbt. – az Ajánlás E) pontjában foglalt kivételekkel – taxatív módon sorolja fel a szerződés teljesítéséhez szükséges alkalmasság igazolásának különböző módjait, ezért az ajánlatkérő kizárólag ezek közül írhat elő egy vagy több igazolási módot az ajánlati felhívásban mind az ajánlattevők, mind a közbeszerzés értékének tíz százalékát meghaladó mértékben igénybe venni kívánt alvállalkozók esetében [65. § (1) bekezdés; 69. § (1) bekezdés]. 


1 Az ajánlati felhívás helyett a Kbt. fejezeteiben ez egyes eljárásfajtákra vonatkozó szabályokkal összhangban más típusú felhívást, illetve hirdetményt kell érteni.
Szükséges kiemelni, hogy az ajánlatkérőnek legalább egy-egy alkalmassági feltételt elő kell írnia a pénzügyi-gazdasági, valamint a műszaki-szakmai alkalmasság körében.
A korábbi szabályozáshoz képest változást jelent, hogy a műszaki, illetve szakmai alkalmasság igazolásának módjait – az ajánlattevő, illetőleg a közbeszerzés értékének tíz százalékát meghaladó mértékben igénybe venni kívánt alvállalkozója tekintetében – a Kbt. 67. §-a közbeszerzési tárgyanként differenciáltan szabályozza, jobban igazodva az egyes közbeszerzési tárgyak sajátosságaihoz. 
Előzőek alapján a Közbeszerzések Tanácsa felhívja az ajánlatkérők figyelmét, hogy az alkalmasság igazolásának meghatározása körében a beszerzés tárgyának megfelelő alkalmassági előírásokra kell hivatkoznia [árubeszerzés esetében: Kbt. 67. § (1) bekezdése; építési beruházás esetében: Kbt. 67. § (2) bekezdése; szolgáltatás megrendelése esetén pedig: Kbt. 67. § (3) bekezdése].
A Közbeszerzések Tanácsához érkezett megkeresésekre tekintettel felhívjuk a közbeszerzési eljárások tisztelt résztvevőinek figyelmét arra, hogy az építési beruházások területén az ajánlatkérőknek – a Kbt. 67. § (2) bekezdés értelmében – nincsen lehetőségük arra, hogy az ajánlattevőknek, illetőleg a közbeszerzés értékének tíz százalékát meghaladó mértékben igénybe venni kívánt alvállalkozóknak a minőség biztosítása érdekében tett intézkedéseik vonatkozásában alkalmassági feltételt írjanak elő.
A Közbeszerzések Tanácsa felhívja a figyelmet arra, hogy az ún. referenciák igazolása tekintetében a Kbt. 68. § (1)–(2) bekezdése konkrét útmutatást ad arra nézve, hogy azok hogyan teljesíthetőek.
Ennek megfelelően árubeszerzés és szolgáltatás megrendelése esetén az ajánlattevőnek csak abban az esetben kell a korábbi teljesítéseit referenciával – azaz az ajánlattevő korábbi szerződéses partnere által kiadott vagy aláírt igazolással – alátámasztania, ha a szerződéses partnere a Kbt. 22. § (1) bekezdés a)–e) pontja szerinti ajánlatkérő volt. 
Az ajánlattevő nyilatkozata előzőektől eltérően csak abban az esetben fogadható el, ha az ajánlattevő korábbi szerződéses partnere nem a Kbt. 22. § (1) bekezdésének a)–e) pontja szerinti ajánlatkérőnek minősülő szervezet volt. 
Ez utóbbi esetben ugyanis a korábbi szerződéses partner által adott igazolással vagy az ajánlattevő nyilatkozatával is teljesíthető – az ajánlattevő választásától függően – az alkalmasság igazolása [Kbt. 68. § (1) bekezdés].
Ezzel szemben az építési beruházás esetén minden esetben a szerződést kötő másik fél által adott igazolást kell becsatolni a referenciák igazolására. Az igazolásban meg kell adni legalább az ellenszolgáltatás összegét, a teljesítés idejét és helyét, továbbá nyilatkozni kell arról, hogy a teljesítés az előírásoknak és a szerződésnek megfelelően történt-e [Kbt. 68. § (2) bekezdés].
A Közbeszerzések Tanácsa felhívja a figyelmet arra, hogy az általa vezetett minősített ajánlattevők hivatalos jegyzékében szereplő minősített ajánlattevőnek szintén külön kell igazolnia a szerződés teljesítésére való alkalmasságát, ha az ajánlatkérő a közbeszerzési eljárásban, illetőleg az előminősítési rendszerében (215–219. §) – a Kbt. 12. § (2) bekezdése alapján meghatározott minősítési szempontokhoz képest – szigorúbban állapítja meg a Kbt. 65–69. §-ai alapján az ajánlattevő pénzügyi és gazdasági, valamint műszaki, illetőleg szakmai alkalmasságának feltételeit és igazolását [Kbt. 13. § (4) bekezdés]. Az ajánlatkérőnek erre a körülményre kifejezetten utalnia kell a hirdetményben (felhívásban).
B) Alkalmasságot kizáró feltételek


Az ajánlatkérő köteles meghatározni, hogy a Kbt. 66. §-ában és 67. §-ában foglaltakkal összefüggő mely körülmények megléte, illetőleg hiánya vagy azok milyen mértékű fogyatékossága zárja ki, hogy az ajánlatkérő alkalmasnak minősítse a szerződés teljesítésére az ajánlattevőt, illetőleg a közbeszerzés értékének tíz százalékát meghaladó mértékben igénybe venni kívánt alvállalkozót (a továbbiakban: alvállalkozó) [Kbt. 69. § (2) bekezdés]. 
Hangsúlyozni kívánjuk, hogy ennek meghatározása során az ajánlatkérőnek valamennyi általa előírt igazolási módhoz hozzá kell rendelnie az alkalmasságot kizáró feltételeket.


C) Adatok, tények megkérésének korlátja


Az alkalmassági és az alkalmasságot kizáró feltételek meghatározásakor az ajánlatkérőnek figyelemmel kell lennie a 69. § (3) bekezdésében foglaltakra is, így az alkalmassággal kapcsolatban előírt adatok és tények kérését – az ajánlattevő (alvállalkozó) üzleti érdekére is tekintettel – a közbeszerzés tárgyára kell korlátoznia, míg az alkalmasságot kizáró szempontokat – a közbeszerzés becsült értékére is tekintettel – a szerződés teljesítéséhez ténylegesen szükséges feltételek mértékéig lehet előírni.
Az alkalmassági és az alkalmasságot kizáró feltételeknek egyértelmű, objektív és ellenőrizhető módon kell lehetővé tenniük az ajánlattevők, illetőleg alvállalkozók szerződés teljesítésére való alkalmasságának megítélését. Nem felelnek meg tehát az előbbi elvárásoknak az általánosság szintjén megfogalmazott olyan követelmények, mint például „nem megfelelő pénzügyi helyzet”, „megfelelő referenciák hiánya”, illetve az „olyan likviditási helyzet, amely veszélyezteti a teljesítést”.
Az ajánlatkérő túlzott – a szerződéses feltételek teljesítéséhez ténylegesen nem szükséges – előírásai a Kbt. 69. § (3) bekezdésében foglaltak mellett a verseny tisztaságára, illetve az ajánlattevők esélyegyenlőségére vonatkozó alapelveket is [Kbt. 1. § (1)–(2) bekezdés] sérthetik. 
Annak megítélése azonban, hogy egy adott alkalmasságot kizáró szempont mennyiben egyeztethető össze a Kbt. hivatkozott rendelkezéseivel, mindig az adott közbeszerzési eljárás tárgyára és a beszerzésre vonatkozó összes körülmény figyelembevételével lehetséges.


D) Alvállalkozók, közös ajánlattevők alkalmasságának igazolása


A fenti szabályok vonatkoznak az ajánlattevőnek a közbeszerzés értékének tíz százalékát meghaladó mértékben igénybe venni kívánt alvállalkozójának a szerződés teljesítéséhez szükséges pénzügyi és gazdasági, valamint műszaki, illetve szakmai alkalmassága igazolására is azzal, hogy esetükben csak akkor kell igazolni az alkalmasságot, ha az ajánlatkérő azt az ajánlati felhívásban előírta. Ilyen esetben ezen alvállalkozó alkalmasságára vonatkozó igazolásokat is az ajánlatban) részvételi jelentkezésben kell megadni [Kbt. 71. § (4) bekezdés, 105. § (4) bekezdés].
Az ajánlattevőnek és az általa a közbeszerzés értékének tíz százalékát meghaladó mértékben igénybe venni kívánt alvállalkozónak együttesen kell megfelelniük az alkalmassági feltételeknek, ha az ajánlatkérő azonos igazolási módot ír elő a szerződés teljesítésére való alkalmassá minősítéshez, kivéve, ha az ajánlatkérő ettől eltérően rendelkezik.
Az ajánlatkérőnek lehetősége van arra is, hogy az ajánlattevőre és a közbeszerzés értékének tíz százalékát meghaladó mértékben igénybe venni kívánt alvállalkozókra vonatkozóan egymástól eltérő alkalmassági igazolási módot írjon elő a Kbt. 66. és 67. §-ában foglaltak alapján. 
Megjegyzésre kívánkozik, hogy az ajánlattevőknek a közbeszerzés értékének tíz százalékát elérő (de meg nem haladó), illetőleg a tíz százalékot el nem érő mértékben igénybe venni kívánt alvállalkozóik tekintetében az alkalmasság igazolására vonatkozóan nincsen igazolási kötelezettségük. 
A Közbeszerzések Tanácsa felhívja továbbá a figyelmet az építési koncesszió körében érvényesülő speciális szabályra, mely szerint az ajánlatkérő az eljárást megindító hirdetményben nem írhatja elő, hogy az ajánlattevő jelölje meg a szerződés teljesítéséhez a közbeszerzés értékének tíz százalékát meghaladó mértékben igénybe venni kívánt alvállalkozókat [Kbt. 140. § (5) bekezdés]. 
A Kbt. 52. §-a alapján több ajánlattevő közösen is tehet ajánlatot. 
Ha több ajánlattevő közösen tesz ajánlatot, a szerződés teljesítésére való alkalmassá minősítéshez az ajánlattevők együttesen is megfelelhetnek az előírt alkalmassági követelményeknek, kivéve, ha az ajánlatkérő ettől eltérően rendelkezik. Az ajánlatkérő ennek indokát az ajánlati felhívásban vagy a dokumentációban köteles megadni [Kbt. 69. § (5) bekezdés].


E) A Kbt. IV. és VI. Fejezete szerinti
egyszerűsített közbeszerzési eljárásokban,
a Kbt. V. és VII. Fejezete szerinti
különös közbeszerzési eljárásokban,
valamint a Kbt. Negyedik Része szerinti
egyszerű közbeszerzési eljárásokban
irányadó eltérő rendelkezések

Az ajánlattevő és a közbeszerzés értékének tíz százalékát meghaladó mértékben igénybe venni kívánt alvállalkozójának alkalmasságát az általános szabályok szerint kell igazolni – az ilyen eljárásokra vonatkozó rendelkezések alapján – azzal, hogy az ajánlatkérő egyéb objektív alapú alkalmassági feltételt és igazolási módot is előírhat, de ennek során is megfelelően alkalmaznia kell a Kbt. 151. § (4) bekezdésében, a Kbt. 194. §-ában, a Kbt. 216. § (1) bekezdésében, valamint a Kbt. 299. § (4) bekezdésében foglaltakat [ld. továbbá ajánlás C) pontjában írtakat].
A Közbeszerzések Tanácsa felhívja a figyelmet arra, hogy az ajánlatkérő a Kbt. Negyedik Része szerinti egyszerű közbeszerzési eljárások vonatkozásában is köteles vizsgálni az ajánlattevők alkalmasságát. Ennek keretében az ajánlattevő alkalmasságának meghatározására a Kbt. 66. §-a, 67. §-a és a Kbt. 69. §-a megfelelően alkalmazandó azzal az eltéréssel, hogy az ajánlatkérő egyéb objektív alapú alkalmassági feltételt és igazolási módot is előírhat, de ennek során is megfelelően alkalmaznia kell a Kbt. 69. § (4) bekezdésében foglaltakat [l. továbbá Ajánlás C.) pontjában írtakat].
F) Rangsorolás megadása egyes eljárásfajtáknál

A Közbeszerzések Tanácsa felhívja a figyelmet arra, hogy meghívásos, illetve hirdetmény közzétételével induló tárgyalásos eljárások esetében, valamint az ezekre épülő egyes további eljárásfajtáknál, illetve a tervpályázati eljárásnál az ajánlatkérő meghatározhatja az ajánlattevők keretszámát, illetve létszámát azzal, hogy a részvételre jelentkezők közül legfeljebb a keretszám/létszám felső határáig terjedő számú alkalmas, egyben érvényes jelentkezést benyújtó jelentkezőnek küld majd ajánlattételi felhívást. Ha az ajánlatkérő keretszámot vagy létszámot határoz meg, a kétszakaszos eljárás első szakaszában, illetőleg a tervpályázati kiírásban meg kell adnia az alkalmas jelentkezők közötti rangsorolás módját is arra az esetre, ha a keretszám/létszám felső határát meghaladja az alkalmas jelentkezők száma. A rangsorolást a jelentkező szerződés teljesítéséhez szükséges műszaki, illetőleg szakmai alkalmasságának igazolása körében lehet meghatározni. [Kbt. 123. § (4) bekezdése; 130. § (6) bekezdése; 157. § (3) bekezdése; 204. § (5) bekezdése; 207. §; 213. §; 256. § (1) bekezdése; 257. §; 284. § (1) bekezdése; 285. § (1) bekezdése; 286. §].

G) Az alkalmassági igazolások alakisága


A Kbt. 20. § (3) bekezdése szerint, ahol a Kbt. a közbeszerzési eljárás során igazolás benyújtását írja elő, az igazolás eredetiben, vagy hiteles másolatban is benyújtható. 
A Kbt. 81. § (2) bekezdése alapján az ajánlatkérő az ajánlattevőnek, valamint – ha ezt előírta – a közbeszerzés értékének tíz százalékát meghaladó mértékben igénybe venni kívánt alvállalkozójának a szerződés teljesítésére való alkalmassága vagy alkalmatlansága vizsgálata során az igazolások eredetiségét, illetőleg a hiteles másolatok megfelelőségét is ellenőrizheti. Az alkalmasság vizsgálata kapcsán, annak fennállását az ajánlati felhívásban előírtaknak megfelelően kell megítélni.



A Közbeszerzések Tanácsa Közleménye

A Közbeszerzések Tanácsa ezúton tájékoztatja a közbeszerzésekben részt vevőket arról, hogy az Országgyűlés 2004. október 18-i ülésnapján elfogadta a közbeszerzésekről szóló 2003. évi CXXIX. törvényt, valamint a közbeszerzésekkel összefüggésben egyes törvények módosításáról szóló 2004. évi XCVII. törvényt, amely a Magyar Közlöny 2004. évi október 30-i 159. számában jelent meg. 
Felhívjuk a közbeszerzési eljárások résztvevőinek figyelmét arra, hogy a módosítás a 4. § (1) bekezdése alapján a kihirdetését követő nyolcadik napon lép hatályba. A 4. § (2) bekezdésének értelmében a közbeszerzésekről szóló 2003. évi CXXIX. törvény (a továbbiakban: a Kbt.) e törvény 1. §-ának (1) bekezdésével módosított 22. §-a (2) bekezdésének b) pontját, a Kbt. e törvény 1. §-ának (2) bekezdésével módosított 257. §-a (3) bekezdésének első mondatát, a Kbt. e törvény 1. §-ának (3) bekezdésével kiegészített 299. §-ának (2) bekezdését, valamint a Kbt. e törvény 1. §-ának (4) bekezdésével módosított 300. §-a (1) bekezdésének első mondatát az e törvény hatálybalépése után megkezdett közbeszerzésekre kell alkalmazni.
A Tanács a módosítást ezúton bocsátja rendelkezésre. Tájékoztatjuk továbbá a tisztelt olvasókat, hogy a Kbt. módosításokkal egybeszerkesztett szövege teljes terjedelemben a Közbeszerzések Tanácsa www.kozbeszerzes.hu honlapján a „Közbeszerzési törvény és kapcsolódó jogszabályok” címszó alatt hozzáférhető. 

2004. évi XCVII. törvény a közbeszerzésekről szóló 2003. évi CXXIX. törvény, valamint a közbeszerzéssel összefüggésben egyes törvények módosításáról*

Az Országgyűlés a közbeszerzésekről szóló törvény, valamint a közbeszerzéssel összefüggésben egyes törvények módosításáról a következő törvényt alkotja:


A közbeszerzésekről szóló 2003. évi CXXIX. törvény módosítása

1.§

(1) A közbeszerzésekről szóló 2003. évi CXXIX. törvény (a továbbiakban: Kbt.) 22. §-a (2) bekezdésének b) pontja helyébe a következő rendelkezés lép:

* A törvényt az Országgyűlés a 2004. október 18-i ülésnapján fogadta el.
[E fejezet alkalmazásában – a támogatásból megvalósítandó közbeszerzés tekintetében – ajánlatkérő az (1) bekezdés alá nem tartozó szervezet is – kivéve az egyéni vállalkozót és az egyéni céget –]
„b) amelynek e fejezet szerinti közbeszerzését az (1) bekezdésben meghatározott egy vagy több szervezet költségvetési forrásból és az Európai Unióból származó forrásból többségi részben közvetlenül támogatja, vagy az Európai Unióból származó forrásból többségi részben közvetlenül támogatják.”
(2) A Kbt. 257. §-a (3) bekezdésének első mondata helyébe a következő rendelkezés lép:
„A (2) bekezdés a) pontja szerinti hirdetmény nélküli tárgyalásos eljárásban lehetőség szerint legalább három ajánlattevő részére kell ajánlattételi felhívást küldeni, kivéve, ha csak egy meghatározott ingatlan alkalmas a közbeszerzés céljának megvalósítására.”
(3) A Kbt. 299. §-a a következő (2) bekezdéssel egészül ki, és ezzel egyidejűleg a § jelenlegi (2)–(4) bekezdésének számozása (3)–(5) bekezdésre változik:
„(2) Ha külképviselet számára történik a közbeszerzés, az ajánlatkérő – az (1) bekezdésben foglaltaktól eltérően – 
a) legalább három ajánlattevőnek köteles egyidejűleg, írásbeli ajánlattételi felhívást küldeni, vagy 
b) az ajánlattételi felhívást a Közbeszerzési Értesítőben is közzéteheti.”
(4) A Kbt. 300. §-a (1) bekezdésének első mondata helyébe a következő rendelkezés lép:
„Ha a 299. § (1) bekezdésének b) pontja vagy (2) bekezdésének a) pontja szerinti esetben nem nyújtott be legalább három ajánlattevő ajánlatot, az ajánlatok felbontása nélkül az ajánlatkérő újabb, a 299. § (1) bekezdésének b) pontja vagy (2) bekezdésének a) pontja szerinti ajánlattételi felhívásra köteles.” 
(5) A Kbt. 404. §-ának (1) bekezdése a következő k) ponttal egészül ki:
(Felhatalmazást kap a Kormány, hogy rendeletben szabályozza)
„k) a hulladékkezelési közszolgáltató kiválasztására irányuló közbeszerzési eljárás részletes – e törvénytől az ilyen eljárások sajátossága miatt szükséges eltérő – szabályait.”


Az államháztartásról szóló 1992. évi XXXVIII. törvény módosítása


2. §


(1) Az államháztartásról szóló 1992. évi XXXVIII. törvény (a továbbiakban: Áht.) 12/A. §-a (5) bekezdésének utolsó mondata helyébe a következő rendelkezés lép:
„Központi vagy társadalombiztosítási költségvetési szerv, illetve az állam nevében eljáró szerv (személy) ilyen előirányzat hiányában is megkezdheti a közbeszerzési eljárást a Kormány előzetes engedélye alapján, kivéve, ha – a 22. § (2) bekezdése vagy a 23. § (2) bekezdése alapján – az Országgyűlés előzetes felhatalmazását kell kérni.”
(2) Az Áht. 22. §-a a következő (2) bekezdéssel egészül ki, és ezzel egyidejűleg a § jelenlegi szövegének számozása (1) bekezdésre változik:
„(2) Ha az 50 milliárd forintot elérő vagy azt meghaladó értékű, többéves fizetési kötelezettséggel járó szerződések megkötéséhez közbeszerzési eljárást, koncessziós pályázati eljárást vagy más versenyeztetési eljárást kell lefolytatni, a Kormánynak – az (1) bekezdésben foglaltaktól eltérően – az Országgyűlés előzetes felhatalmazását az eljárás megkezdéséhez (a pályázat kiírásához) kell kérnie.”
(3) Az Áht. 23. §-a (2) bekezdésének utolsó mondata helyébe a következő rendelkezés lép:
„Az 50 milliárd forintot elérő vagy azt meghaladó összköltségű beruházásokhoz a költségvetési törvényjavaslatban az Országgyűlés előzetes felhatalmazását kell kérni.”


A hulladékgazdálkodásról szóló 2000. évi XLIII. törvény módosítása


3. §


(1) A hulladékgazdálkodásról szóló 2000. évi XLIII. törvény (a továbbiakban: Hgt.) 22. §-ának (2) bekezdése helyébe a következő rendelkezés lép:
„(2) A települési önkormányzat a közszolgáltatás megszervezésére vonatkozó kötelezettségének önálló közszolgáltatás szervezésével tehet eleget, illetve a szomszédos vagy egymáshoz közeli települési önkormányzatok közösen tarthatnak üzemben hulladékkezelésre szolgáló létesítményt vagy a közszolgáltatás ellátására közös gazdálkodószervezetet hozhatnak létre.”
(2) A Hgt. 27. §-a (3) bekezdésének d) pontja helyébe a következő rendelkezés lép:
(Települési hulladékkezelési közszolgáltatást az a hulladékkezelő végezhet, aki)
„d) az a)–c) pontokban meghatározott feltételek, illetőleg közbeszerzési eljárás alapján a települési önkormányzattal közszolgáltatási szerződést kötött.”
(3) A Hgt. 27. §-ának (4)–(5) bekezdése helyébe a következő rendelkezések lépnek:
„(4) A települési önkormányzat az önkormányzati rendeletben a 21. § (3)–(5) bekezdésének figyelembevételével meghatározott közszolgáltatás vagy egyes elemei ellátására közbeszerzési eljárást folytat le, kivéve, ha a közbeszerzésekről szóló 2003. évi CXXIX. törvény (a továbbiakban: Kbt.) szerint nem kell közbeszerzési eljárást lefolytatni (vagy azért, mert nem tartozik a Kbt. alkalmazási körébe a szerződés megkötése, vagy azért, mert a Kbt. szerinti kivételi körbe esik). A közszolgáltató kiválasztására irányuló eljárás részletes szabályait külön jogszabályok határozzák meg.
(5) A közbeszerzési eljárás eredménytelensége esetén az eljárást 6 hónapon belül ismételten meg kell kezdeni. A közszolgáltatási szerződés megkötéséig a települési önkormányzat köteles gondoskodni a közszolgáltatás ellátásáról.”
(4) A Hgt. 28. §-ának (1) bekezdése helyébe a következő rendelkezés lép:
„(1) A települési önkormányzat képviselő-testülete – ha közbeszerzési eljárás lefolytatására került sor, a közbeszerzési eljárás nyertesével – a közszolgáltatás ellátására szerződést köt.”
(5) A Hgt. 59. §-a (1) bekezdésének b) pontja helyébe a következő rendelkezés lép:
(Felhatalmazást kap a Kormány, hogy rendeletben szabályozza:)
„b) a letéti díj, a betétdíj, a visszavételi és visszaadási lehetőségek alkalmazásának, valamint a hulladékká vált gépjárművek kezelésének részletes szabályait;”
(6) A Hgt. 59. §-a (1) bekezdésének k) pontja helyébe a következő rendelkezés lép:
(Felhatalmazást kap a Kormány, hogy rendeletben szabályozza:)
„k) a közszolgáltató kiválasztására irányuló közbeszerzési eljárás részletes szabályait;”


Záró rendelkezések

4. §

(1) Ez a törvény a kihirdetését követő nyolcadik napon lép hatályba.
(2) A Kbt. e törvény 1. §-ának (1) bekezdésével módosított 22. §-a (2) bekezdésének b) pontját, a Kbt. e törvény 1. §-ának (2) bekezdésével módosított 257. §-a (3) bekezdésének első mondatát, a Kbt. e törvény 1. §-ának (3) bekezdésével kiegészített 299. §-ának (2) bekezdését, valamint a Kbt. e törvény 1. §-ának (4) bekezdésével módosított 300. §-a (1) bekezdésének első mondatát az e törvény hatálybalépése után megkezdett közbeszerzésekre kell alkalmazni.
(3) Az Áht. e törvény 2. §-ának (2) bekezdésével módosított 22. §-ának (2) bekezdését az e törvény hatálybalépése előtt megkezdett közbeszerzési eljárásra, koncessziós pályázati eljárásra vagy más versenyeztetési eljárásra nem kell alkalmazni. Ezekben az esetekben az Áht. e törvény módosítása előtti 22. §-ának megfelelően kell eljárni. 


5.§

(1) E törvény hatálybalépésével egyidejűleg hatályát veszti 
a) a koncesszióról szóló 1991. évi XVI. törvény 1. §-a (1) bekezdésének n) pontja;
b) a Hgt. 59. §-a (2) bekezdésének ce) pontja.
(2) E törvény hatálybalépésével egyidejűleg
a) a Kbt. 11. §-ának (1) bekezdésében az „akkreditált közbeszerzési tanácsadói szakképesítéssel” szövegrész az „állam által elismert közbeszerzési tárgyú szakképesítéssel” szövegrészre módosul; 
b) a Kbt. 11. §-ának (3) bekezdésében a „[404. § (2) bekezdésének b) pontja]” hivatkozás a „[404. § (2) bekezdésének d) pontja]” hivatkozásra módosul;
c) a Kbt. 227. §-ának (1) bekezdésében a „(3) bekezdésének b)–d) pontja” szövegrész a „(3) bekezdésének b) és d) pontja” szövegrészre módosul;
d) a Kbt. 255. §-ának (2) bekezdésében a „(100–120. §)” hivatkozás a „(100–121. §)” hivatkozásra módosul;
e) a Magyar Köztársaság gyorsforgalmi közúthálózatának közérdekűségéről és fejlesztéséről szóló 2003. évi CXXVIII. törvény 18. §-ának (4) bekezdése helyébe a következő rendelkezés lép:
„(4) Az e törvényben meghatározott gyorsforgalmi utak esetében az államháztartásról szóló 1992. évi XXXVIII. törvény 22. §-a (1) bekezdésének második és harmadik mondatában, valamint (2) bekezdésében foglaltakat – figyelemmel a 3. §-ban foglaltakra – nem kell alkalmazni.”

  Mádl Ferenc s. k.,	    Dr. Szili Katalin s. k.,
  a Köztársaság elnöke	     az Országgyűlés elnöke



TARTALOM

HIRDETMÉNYEK

Egyszerűsített eljárás ajánlati felhívása

17610
Abony Város Önkormányzata egyszerűsített eljárás ajánlati felhívása (étkezési utalvány szállítása – K. É. – 9520/2004)
17613
Fejér Megyei Munkaügyi Központ egyszerűsített eljárás ajánlati felhívása (munkaerő-piaci felnőttképzések beszerzése az ESZA-program keretében – K. É. – 9909/2004)

Egyszerű eljárás ajánlattételi felhívása

17617
Bács-Kiskun Megyei Önkormányzat egyszerű eljárás ajánlattételi felhívása (dunavecsei lakásotthon építése – K. É. – 9446/2004)
17621
Debrecen Megyei Jogú Város Önkormányzata az egyszerű eljárás ajánlattételi felhívása (Debrecen, Diószegi út–Borzán Gáspár u. körforgalmú csomópont kialakításának kiviteli terv készítése – K. É. – 9456/2004)
17623
Domaháza Községi Önkormányzat egyszerű eljárás ajánlattételi felhívása (Domaháza község szennyvízcsatornázása alternatív tisztítóberendezés alkalmazásával – K. É. – 9736/2004)
17625
Energia Központ Kht. egyszerű eljárás ajánlattételi felhívása (számítástechnikai berendezések beszerzése – K. É. – 9294/2004)
17628
Hajdú-Bihar Megyei Önkormányzat egyszerű eljárás ajánlattételi felhívása (Arany János Gyermekotthon Rákóczi u. 50. sz. alatti ingatlanán ±12 férőhelyes lakásotthon kialakítása – K. É. – 8550/2004)
17631
Honvédelmi Minisztérium Beszerzési és Biztonsági Beruházási Hivatal egyszerű eljárás ajánlattételi felhívása [automata mosógépek és szárítógépek beszerzése (25001/04-94/82) – K. É. – 9303/2004]
17634
Kecskemét Megyei Jogú Város Önkormányzata egyszerű eljárás ajánlattételi felhívása (2600 fm kerékpárút terveinek elkészítése – K. É. – 8638/2004)
17637
Magyar Nemzeti Bank egyszerű eljárás ajánlattételi felhívása (az ajánlatkérő budapesti, székesfehérvári, debreceni, kecskeméti és egri telephelyén lévő épületek tetőkarbantartási és javítási munkái – K. É. – 9766/2004)
17641
Mezőtúr Város Önkormányzata  egyszerű eljárás ajánlattételi felhívása (Alkotmány tér és Koltói Anna utca útépítési kivitelezési munkái – K. É. – 9302/2004)
17643
Nagykőrös Város Önkormányzata egyszerű eljárás ajánlattételi felhívása (informatikai és irodai eszközök beszerzése és kiszállítása – K. É. – 9185/2004)
17652
Nemzeti Színház Rt. egyszerű eljárás ajánlattételi felhívása (a Farsang című produkcióhoz díszletek gyártása és az ajánlatkérő székhelyén egyszeri alkalommal történő felállítása – K. É. – 9693/2004)
17655
SÉF Vendéglátó-ipari, Kereskedelmi és Idegenforgalmi Szakképző Iskola egyszerű eljárás ajánlattételi felhívása (számítástechnikai és irodatechnikai berendezések, programok, irodabútorok beszerzése – K. É. – 9755/2004)
17658
Tiszabecs Nagyközség Önkormányzata egyszerű eljárás ajánlattételi felhívása (kultúrház, ravatalozó és teleház kialakítása – K. É. – 9439/2004)
17661
Vám- és Pénzügyőrség Vegyvizsgáló Intézete egyszerű eljárás ajánlattételi felhívása (élelmiszerekhez szükséges vizsgáló műszerek beszerzése és üzembe helyezése – K. É. – 9890/2004)

Ajánlati felhívás nyílt eljárás megindítására


17667
Abod Község Önkormányzata ajánlati felhívása nyílt eljárás megindítására (Abod község szennyvíztisztítása és csatornázása – K. É. – 9424/2004)
17670
Balatonfüred Város Önkormányzata ajánlati felhívása nyílt eljárás megindítására (a Kisfaludy mozi és az ún. Borok háza épületének átalakítási munkái – K. É. – 9644/2004)
17673
Budapest Gyógyfürdői és Hévizei Rt. ajánlati felhívása nyílt eljárás megindítására (a Pestszenterzsébeti Gyógyfürdő termálmendencék hidraulikájának és vízellátásának korszerűsítése, a kapcsolódó munkákkal együtt – K. É. – 9270/2004)
17677
Budapesti Elektromos Művek Rt. ajánlati felhívása nyílt eljárás megindítására (Erzsébetváros és/vagy Kőbánya 120/10 kV-os alállomások középfeszültségű kapcsoló berendezései rekonstrukciójának villamos technológiai kivitelezése – K. É. – 9395/2004)
17681
Felsőregmec Község Önkormányzata ajánlati felhívása nyílt eljárás megindítására (mezőgazdasági úthálózat fejlesztése – K. É. – 8360/2004)
17685
Ganz Ábrahám és Munkácsy Mihály Szakközépiskola és Szakiskola ajánlati felhívása nyílt eljárás megindítására (oktatóeszközök beszerzése – K. É. – 9062/2004)
17691
Igazságügyi Megfigyelő és Elmegyógyító Intézet ajánlati felhívása nyílt eljárás megindítására (gyógyszerek beszerzése – K. É. – 8996/2004)
17694
Legfőbb Ügyészség ajánlati felhívása nyílt eljárás megindítására (az ajánlatkérő kezelésében lévő, Budapest XII., Maros u. 6/A címen található épületegyüttes átépítése – K. É. – 9502/2004)
17697
Magyar Posta Rt. Beszerzési és Ellátási Központ ajánlati felhívása nyílt eljárás megindítására (postai bérmentesítő gépek beszerzése – K. É. – 9352/2004)
17700
Mikóháza Község Önkormányzata ajánlati felhívása nyílt eljárás megindítására [Mikóháza belső úthálózatának felújítása (Ady Endre, Gábor Áron, Árpád utcák) – K. É. – 9143/2004]
17703
Országos Környezetvédelmi, Természetvédelmi és Vízügyi Főigazgatóság ajánlati felhívása nyílt eljárás megindítására (Tószeg község árvízvédelmi fejlesztése II–III–IV. ütem – K. É. – 9027/2004)
17707
Országos Környezetvédelmi, Természetvédelmi és Vízügyi Főigazgatóság ajánlati felhívása nyílt eljárás megindítására (Tisza bal parti töltés fejlesztése a tiszaroffi tározó mentén, a 115+000–125+575 tkm között – K. É. – 9028/2004)
17711
Pornóapáti Község Önkormányzata ajánlati felhívása nyílt eljárás megindítására (Pornóapáti és Horvátlövő község szennyvízkezelése – K. É. – 9638/2004)
17716
Sárvár Város Önkormányzata ajánlati felhívása nyílt eljárás megindítására (a Sárvári Gárdonyi Géza Általános Iskola területén tornaterem és kiegészítő épület építése – K. É. – 9113/2004)
17719
Vám- és Pénzügyőrség ajánlati felhívása nyílt eljárás megindítására (az ajánlatkérő kezelésében lévő egyes ingatlanok takarítása és a kapcsolódó szolgáltatások teljesítése – K. É. – 9459/2004)
17724
Zsombó Község Önkormányzata ajánlati felhívása nyílt eljárás megindítására (070 hrsz-ú mezőgazdasági feltáró út építése – K. É. – 9494/2004)

Részvételi felhívás tárgyalásos eljárás megindítására

17729
Nagykanizsa Megyei Jogú Város Önkormányzata részvételi felhívása tárgyalásos eljárás megindítására (épületek, gépek, berendezések, felszerelések, készletek, informatikai eszközök és gépjárművek vagyon- és felelősségbiztosítása – K. É. – 9384/2004)
EGYÉB KÖZLEMÉNYEK

Tájékoztató az eljárás eredményéről

17734
Állami Autópálya Kezelő Rt. tájékoztatója  az eljárás eredményéről (burkolatállapot-mérési program – K. É. – 9441/2004)
17735
Állami Privatizációs és Vagyonkezelő Rt. tájékoztatója az eljárás eredményéről (a kunmadarasi volt szovjet használatú repülőtér kármentesítése keretében tényfeltárás aktualizálása és műszaki beavatkozási terv készítése – K. É. – 9789/2004)
17737
B.H.V. MG Rt. tájékoztatója az eljárás eredményéről [mezőgazdasági gépek, berendezések beszerzése (3652/Vízvár/04) – K. É. – 9632/2004]
17738
Baranya Megyei Önkormányzat tájékoztatója az eljárás eredményéről (1 db testpletizmográf diffúziós kapacitásmérővel és 4 db digitális fénymásoló – K. É. – 9236/2004)
17740
Belügyminisztérium Központi Adatfeldolgozó, Nyilvántartó és Választási Hivatal tájékoztatója az eljárás eredményéről (az országos népszavazás lebonyolításához szükséges szavazólapok, szavazástechnikai anyagok, nyomtatványok gyártása, csomagolása, expediálása – K. É. – 9684/2004)
17742
Budapest Főváros XVI. Kerületi Önkormányzat tájékoztatója az eljárás eredményéről (Budapest XVI., Pálfi tér játszótér, Gerenda utca, játszótér és Erzsébet-liget színházépület körüli zöldfelület rekonstrukciója – K. É. – 9720/2004)
17745
Domoszló Község Önkormányzata tájékoztatója az eljárás eredményéről (Závoza patak mederrendezése – K. É. – 9431/2004)
17746
Educatio Társadalmi Szolgáltató Kht. tájékoztatója az eljárás eredményéről (szezonális jellegű irodai adminisztratív, informatikai és adatrögzítési feladatok ellátása  – K. É. – 9429/2004)
17748
Educatio Társadalmi Szolgáltató Kht. tájékoztatója az eljárás eredményéről (OFI jelentkezési lapok – K. É. – 9442/2004)
17749
Eger Megyei Jogú Város Önkormányzata tájékoztatója az eljárás eredményéről (Eger, Forrás Gyermek Szabadidőközpont rekonstrukció és bővítés – K. É. – 9777/2004)
17750
Fővárosi Önkormányzat Jahn Ferenc Dél-pesti Kórháza tájékoztatója az eljárás eredményéről (az ajánlatkérő élelmezési osztálya által működtetett központi konyhában a kidolgozott HACCP minőségbiztosítási rendszer követelményeinek megfelelően 1200 darabos komplett clochet rendszerű egyéni tálalási rendszer szállítása a hozzá tartozó gépekkel – K. É. – 9757/2004)
17751
Gárdony Város Önkormányzata tájékoztatója az eljárás eredményéről (Agárdi Gyógyfürdő fejlesztésének kivitelezési munkái – K. É. – 9593/2004)
17753
Győrújbarát Község Önkormányzata tájékoztatója az eljárás eredményéről (művelődési otthon és faluház építése – K. É. – 9830/2004)
17755
II. Kerületi Önkormányzat Intézményeit Ellátó Igazgatóság (INTELIG) tájékoztatója az eljárás eredményéről (óvodák, általános és középiskolák, valamint szociális intézmények közétkeztetési feladatainak ellátása – K. É. – 9758/2004)
17756
Kaposvár Megyei Jogú Város Önkormányzata tájékoztatója az eljárás eredményéről (Benedek Elek Általános Iskola többcélú csarnokkal történő bővítésének generálkivitelezése – K. É. – 9749/2004)
17758
Kéked Községi Önkormányzat tájékoztatója az eljárás eredményéről (Kéked település szennyvízcsatornázása és szennyvízelvezetése alternatív tisztítóberendezés alkalmazásával – K. É. – 9029/2004)
17760
Kőtelek Község Önkormányzata tájékoztatója az eljárás eredményéről (20 db költségalapú bérlakás teljes körű kivitelezése – K. É. – 9683/2004)
17761
Magyar Hivatalos Közlönykiadó Kft. tájékoztatója az eljárás eredményéről (a Budapest VII., kerületi 34541/ 0A/9 helyrajzi számú, természetben a Budapest VII., Rákóczi u. 30. szám alatti, földszinti ingatlan tulajdonjogának megszerzése – K. É. – 9764/2004)
17763
Magyar Természettudományi Múzeum tájékoztatója az eljárás eredményéről (a volt Ludovika Akadémia épületegyüttes rekonstrukciójának IV. üteme, építőmesteri, szakipari, épületgépészeti, elektromos és belsőépítész munkák – K. É. – 9310/2004)
17764
Nagykáta Város Önkormányzata tájékoztatója az eljárás eredményéről (Nagykáta kisrégió I. ütem szennyvízelvezetés és szennyvíztisztítás megépítése üzemeltetésre kész állapot biztosításával – K. É. – 9838/2004)
17765
Nagypáli Község Önkormányzata tájékoztatója az eljárás eredményéről (Nagypáli községben épülő lakópark hőenergia ellátására szolgáló biomassza-erőmű létesítéséhez szükséges környezeti tanulmányok és tervdokumentáció elkészítése és az engedélyek beszerzése – K. É. – 9704/2004)
17766
Országos Egészségbiztosítási Pénztár tájékoztatója az eljárás eredményéről (Fővárosi és Pest Megyei Egészségbiztosítási Pénztár elhelyezésére szolgáló ingatlanbérleti szerződés megkötése – K. É. – 9630/2004)
17768
Pápa Város Önkormányzata tájékoztatója az eljárás eredményéről (Pápa agglomeráció szennyvízcsatornázása – K. É. – 9636/2004)
17770
Pécs, Szigeti út 6. társasház tájékoztatója az eljárás eredményéről [Pécs, Szigeti u. 6. szám alatti panelos lakóépület (11 szint, 2 lépcsőház, 81 db lakás) utólagos homlokzati hőszigetelése – K. É. – 3590/2004]
17771
Pécsi Tudományegyetem Gazdasági Főigazgatóság tájékoztatója az eljárás eredményéről (étkezési utalványok beszerzése – K. É. – 9676/2004)
17772
Toldy Ferenc Kórház-Rendelőintézet tájékoztatója az eljárás eredményéről (ablációs katéterek és tartozékaik beszerzése – K. É. – 9244/2004)
17775
Vám- és Pénzügyőrség tájékoztatója az eljárás eredményéről (váminformatikai rendszerek 2004. év II. félévi fejlesztési igényei – K. É. – 9433/2004)


Tájékoztató a szerződés teljesítéséről

17778
Borsod-Abaúj-Zemplén Megyei Állami Közútkezelő Kht. tájékoztatója a szerződés teljesítéséről (profiljavítás – K. É. – 9677/2004)
17778
Borsod-Abaúj-Zemplén Megyei Állami Közútkezelő Kht. tájékoztatója a szerződés teljesítéséről (profiljavítás – K. É. – 9678/2004)
17779
Budapest Főváros XIII. Kerület Önkormányzata tájékoztatója a szerződés teljesítéséről (Futár u. 23–25 sz. alatti óvodában lépcsőháztól jobbra eső három darab gyermekvizesblokk + fszt.-en az egy már felújított blokkban elengedhetetlenül szükséges munkálatok elvégzése – K. É. – 9674/2004)
17780
Budapest Főváros XIII. Kerület Önkormányzata tájékoztatója a szerződés teljesítéséről (Pannónia u. 88–90 sz. alatti Kék Általános Iskolában a Pannónia utcai szárny hátsó lépcsőháznál lévő vizesblokkoszlop + alagsorban elengedhetetlenül szükséges alagsori munkálatok elvégzése – K. É. – 9675/2004)
17780
Honvédelmi Minisztérium Beszerzési és Biztonsági Beruházási Hivatal tájékoztatója a szerződés teljesítéséről (tőrkések, mint emléktárgyak beszerzése 1971 db – K. É. – 9710/2004)
17781
Kókai Tömítéstechnikai Kft. tájékoztatója a szerződés teljesítéséről (függőleges elrendezésű fröccsöntő gépek beszerzése – K. É. – 9780/2004)
17782
Magyar Televízió Rt. tájékoztatója a szerződés teljesítéséről (9 db ENG zoomlencse és tartozékai beszerzése – K. É. – 9671/2004)
17782
Őriszentpéter Nagyközség Önkormányzata tájékoztatója a szerződés teljesítéséről (ajánlatkérő tulajdonában lévő, önkormányzati belterületi utaknak a csatornaépítés utáni helyreállítási munkái – K. É. – 9731/2004)
17783
Országos Nyugdíjbiztosítási Főigazgatóság tájékoztatója a szerződés teljesítéséről (építészeti és gépészeti átalakítási, építési munkák végzése a észak-dunántúli nyugdíjbiztosítási igazgatóságok területén – K. É. – 9753/2004)
17784
Szegedi Tudományegyetem tájékoztatója a szerződés teljesítéséről (az SZTE Id. Jancsó Miklós Kollégium vizesblokkjainak felújítása – K. É. – 9547/2004)
17784
Szegedi Tudományegyetem tájékoztatója a szerződés teljesítéséről (a Szegedi Tudományegyetem Egészségügyi Főiskolai Kar felvonóinak részleges felújítása – K. É. – 9833/2004)
17785
Szegedi Tudományegyetem tájékoztatója a szerződés teljesítéséről (1 db röntgendigitalizáló berendezés – K. É. – 9834/2004)
17785
Szombathely Megyei Jogú Város Önkormányzata tájékoztatója a szerződés teljesítéséről (hulladékgazdálkodási terv elkészítése – K. É. – 9550/2004)


Tájékoztató a szerződés módosításáról

17786
Állami Privatizációs és Vagyonkezelő Rt. tájékoztatója a szerződés módosításáról (a Zsolnay Porcelángyár Rt. és a Hollóházi Percelán Rt. valós piaci értékének megállapítása – K. É. – 9016/2004)
17786
Állami Privatizációs és Vagyonkezelő Rt. tájékoztatója a szerződés módosításáról (a Mecsekérc Rt. valós piaci értékének meghatározása – K. É. – 9680/2004)
17787
Bakony Művek Hajdúnánás Alkatrész- és Szerszámgyártó Kft. tájékoztatója a szerződés módosításáról (különböző gépek, berendezések beszerzése – K. É. – 9581/2004)
17788
Borsod-Abaúj-Zemplén Megyei Állami Közútkezelő Kht. tájékoztatója a szerződés módosításáról [az ajánlatkérő kezelésében lévő országos közutakon 13 db útszakaszon burkolatfenntartási munka elvégzése (09.225.04.K.2.2.) – K. É. – 9782/2004]
17789
Borsod-Abaúj-Zemplén Megyei Állami Közútkezelő Kht. tájékoztatója a szerződés módosításáról [az ajánlatkérő kezelésében lévő országos közutakon 13 db útszakaszon burkolatfenntartási munka elvégzése (09.225.04.K.2.1.) – K. É. – 9783/2004]
17789
Borsod-Abaúj-Zemplén Megyei Állami Közútkezelő Kht. tájékoztatója a szerződés módosításáról (az ajánlatkérő kezelésében lévő országos közutakon 13 db útszakaszon burkolatfenntartási munka elvégzése (09.225.04.K.2.3.) – K. É. – 9784/2004]
17790
Prec-Cast Öntödei Kft. tájékoztatója a szerződés módosításáról (4 db Bühler gyártmányú vízszintes, hidegkamrás alumíniumnyomásos öntőgép beszerzése – K. É. – 9619/2004)
17790
Toldy Ferenc Gimnázium tájékoztatója a szerződés módosításáról (Toldy Ferenc Gimnázium díszterem felújítása I. ütem és nyelvi szaktanterem kialakítása – K. É. – 9557/2004)


Összegezés az egyszerű közbeszerzési eljárásban az ajánlatok elbírálásáról

17792
Katona József Színház összegezése az egyszerű közbeszerzési eljárásban az ajánlatok elbírálásáról (fénytechnikai berendezések beszerzése – K. É. – 8722/2004)


Összegezés az ajánlatok elbírálásáról

17793
Kolibri Színház összegezése az ajánlatok elbírálásáról (különféle fényvetők beszerzése – K. É. – 9645/2004)


Helyesbítés

17795
Corvinus Nemzetközi Befektetési Rt. helyesbítése (a Közbeszerzési Értesítő 125. számában, 2004. október 29-én, K. É. – 9098/2004 sz. alatt megjelent ajánlati felhívás helyesbítése – K. É. – 9998/2004)
17795
Kiskőrös Város Önkormányzata helyesbítése (a Közbeszerzési Értesítő 125. számában, 2004. október 29-én, K. É. – 9081/2004 sz. alatt megjelent részvételi felhívás helyesbítése – K. É. – 9980/2004)
17795
Semmelweis Egyetem helyesbítése (a Közbeszerzési Értesítő 125. számában, 2004. október 29-én K. É. – 8506/2004 sz. alatt tájékoztató jelleggel megjelent ajánlati felhívás helyesbítése – K. É. – 9888/2004)
17796
Vám- és Pénzügyőrség Pénzügyi és Számviteli Központ helyesbítése (a Közbeszerzési Értesítő 124. számában, 2004. október 27-én, K. É. – 9151/2004 sz. alatt megjelent ajánlati felhívás helyesbítése – K. É. – 9908/2004)
17796
Városi Kórház-Rendelőintézet Tapolca helyesbítése (a Közbeszerzési Értesítő 126. számában, 2004. november 3-án, K. É. – 9335/2004 sz. alatt megjelent egyszerűsített eljárás helyesbítése – K. É. – 9994/2004)


Módosítás

17797
Dabrony Község Önkormányzat módosítása (a Közbeszerzési Értesítő 2004. október 27-i, 124. számában, K. É. – 8889/2004 számon megjelent ajánlattételi felhívás módosítása – K. É. – 9733/2004)
17798
Gálfi Béla Gyógyító és Rehabilitációs Kht. módosítása (a Közbeszerzési Értesítő 108. számában, 2004. szeptember 20-án, K. É. – 7822/2004 sz. alatt megjelent ajánlati felhívás módosítása – K. É. – 9944/2004)


Visszavonás

17799
Budapesti Közlekedési Rt. visszavonása (a Közbeszerzési Értesítő 111. számában, 2004. szeptember 27-én, K. É. – 7949/2004 sz. alatt megjelent ajánlati felhívás visszavonása – K. É. – 9393/2004)
17799
Ferencvárosi Önkormányzat Polgármesteri és Jegyzői Iroda visszavonása (a Közbeszerzési Értesítő 111. számában, 2004. szeptember 27-én K. É. – 8011/2004 sz. alatt megjelent ajánlati felhívás visszavonása – K. É. – 9981/2004)


A KÖZBESZERZÉSI DÖNTŐBIZOTTSÁG
HATÁROZATAI

17801
Közbeszerzések Tanácsa Közbeszerzési Döntőbizottság (a Bentley Mo. Kft. jogorvoslati kérelme az Országos Mezőgazdasági Minősítő Intézet közbeszerzési eljárása ellen – K. É. – 9942/2004)
17805
Közbeszerzések Tanácsa Közbeszerzési Döntőbizottság (a Döntőbizottság elnöke által hivatalból kezdeményezett jogorvoslati eljárás az Országos Egészségbiztosítási Pénztár közbeszerzési eljárása ellen – K. É. – 9943/2004)
17808
Közbeszerzések Tanácsa Közbeszerzési Döntőbizottság (a Thales Communications jogorvoslati kérelme a Honvédelmi Minisztérium Beszerzési és Biztonsági Beruházási Hivatal közbeszerzési eljárása ellen – K. É. – 9966/2004)
17812
Közbeszerzések Tanácsa Közbeszerzési Döntőbizottság (az Állami Számvevőszék által hivatalból kérelmezett jogorvoslati eljárás a Vám- és Pénzügyőrség Országos Parancsnoksága Pénzügyi és Gazdasági Főosztály beszerzési eljárásai ellen – K. É. – 9967/2004)
17814
Közbeszerzések Tanácsa Közbeszerzési Döntőbizottság (a BIOCHIPP Kft. jogorvoslati kérelme a MÁV Ingatlankezelő Kft. közbeszerzési eljárása ellen – K. É. – 9968/2004)
17815
Közbeszerzések Tanácsa Közbeszerzési Döntőbizottság (a Keviterv Plusz Kft. jogorvoslati kérelme Kisújszállás Város Önkormányzata közbeszerzési eljárása ellen – K. É. – 9970/2004)
17815
Közbeszerzések Tanácsa Közbeszerzési Döntőbizottság (Berényi Lajos, a Közbeszerzések Tanácsa elnöke által hivatalból kezdeményezett jogorvoslati eljárás az Informatikai és Hírközlési Minisztérium Kommunikációs és PR Iroda közbeszerzési eljárása ellen – K. É. – 9971/2004)
17817
Közbeszerzések Tanácsa Közbeszerzési Döntőbizottság (a Döntőbizottság elnöke által hivatalból kezdeményezett jogorvoslati eljárás az FVM Magyar Közösségi Agrármarketing Centrum Kht. közbeszerzési eljárása ellen – K. É. – 9975/2004)
17819
Közbeszerzések Tanácsa Közbeszerzési Döntőbizottság (a Döntőbizottság elnöke által hivatalból kezdeményezett jogorvoslati eljárás az FVM Magyar Közösségi Agrármarketing Centrum Kht. közbeszerzési eljárása ellen – K. É. – 9976/2004)
		</pre>
	
    </div>






		</div>

	</div>

	
<div id="footer">
	<div class="wrap">
		<div>
			<div class="f1">
				<ul class="share">
					<li><a href="https://twitter.com/K6_TW">O<em>T</em></a></li>
					
					<li><a href="http://www.facebook.com/pages/K%C3%B6zbeszerz%C3%A9si-Hat%C3%B3s%C3%A1g/100693676739630">O<em>f</em></a></li>
					
				</ul>

				<div class="impressum">
					<a href="/">Főoldal</a>&nbsp;&nbsp;/&nbsp;
					<a href="/sitemap/">Oldaltérkép</a>&nbsp;&nbsp;/&nbsp;
					<a href="/mutat/775/">Impresszum</a>&nbsp;&nbsp;/&nbsp;
					<a href="/mutat/1241/">Adatvédelem</a>
				</div>

			</div>
			<div class="f2">
				<h2>Kiemelt oldalaink</h2>
				<ul>
					<li><a href="/magunkrol/elerhetosegek/" >Elérhetőségek</a></li><li><a href="/jogorvoslat/tudnivalok/" >Jogorvoslati tudnivalók </a></li><li><a href="/adatbazis/keres/tanacsado/" >Hivatalos közbeszerzési tanácsadók</a></li>
				</ul>
			</div>
			<div class="f3">
				<h2>Legnépszerűbb</h2>
				<ul>
					<li><a href="/adatbazis/keres/hirdetmeny/" >Hirdetmények</a></li><li><a href="/adatbazis/keres/dbhatarozat/" >Döntőbizottsági határozatok</a></li><li><a href="/adatbazis/keres/tajekoztato/" >Ajánlások, tájékoztatók</a></li>
				</ul>		
			</div>

			<div class="f4">
				<h2>Hasznos linkek</h2>
				<ul>
					

					

				</ul>		
			</div>

		</div>
		<div>
			<div class="f1">

				<div id="portlet_footer_logo">
					<div>
						<img alt="" src="/public/images/cimer.png">
						<h3>Közbeszerzési <br>Hatóság</h3>
					</div>
				</div>
				<div id="portlet_evhonlapja">
					<div>
						<a href="/mutat/1288/"><img src="/public/images/evhonlapja/ev1.png" alt="Az év honlapja különdíj - 2012" /></a>
					</div>
				</div>

			</div>
			<div class="f2">
				<div id="portlet_footer_address">
					<div>
						<span class="address">1026 Budapest, Riadó u. 5.</span>
						<a href="http://goo.gl/maps/urPc" target="_blank" class="map">Térkép megnyitása Google Maps-en</a><br />
						<a href="mailto:kapcsolat (kukac) kt.hu" class="email">kapcsolat (kukac) kt.hu</a>
					</div>
				</div>
			</div>
			<div class="f3">
				<div id="portlet_footer_ugyfel">
					<div>
						<strong>Hivatali munkarend</strong> <br />
						<span>hétfő–csütörtök:</span> 8:00–16:30 <br />
						<span>péntek:</span> 8:00–14:00
					</div>
				</div>
			</div>
		</div>

	</div>
</div>
	

	
	<script type="text/javascript" src="/public/js/libs/modernizr-2.0.6.min.js"></script>
	<script type="text/javascript" src="/public/js/libs/jquery.min.js"></script>
	<script type="text/javascript" src="/public/js/libs/jquery.scrollTo-min.js"></script>
	<script type="text/javascript" src="/public/js/libs/jquery.cookie.js"></script>
	
<script type="text/javascript" src="/public/js/libs/jquery.scrollTo-min.js"></script>

	
	<script type="text/javascript" src="/public/js/script.js?v=20161224200145"></script>
	<script type="text/javascript" src="/public/ladybugTracker/js/ladybugTracker-light.js"></script>
	
	
	

		<script type="text/javascript">

	 var _gaq = _gaq || [];
	 _gaq.push(['_setAccount', 'UA-30935263-1']);
	 _gaq.push(['_trackPageview']);

	 (function() {
	   var ga = document.createElement('script'); ga.type = 'text/javascript'; ga.async = true;
	   ga.src = ('https:' == document.location.protocol ? 'https://ssl' : 'http://www') + '.google-analytics.com/ga.js';
	   var s = document.getElementsByTagName('script')[0]; s.parentNode.insertBefore(ga, s);
	 })();

	</script>
</body>
</html>

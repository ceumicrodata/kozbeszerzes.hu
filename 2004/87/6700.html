<html><head><meta http-equiv="Content-Type" content="text/html; charset=iso-8859-2"><title></title></head><body  text=black link=black alink=blue vlink=black><h2>KÖZBESZERZÉSEK TANÁCSA KÖZBESZERZÉSI DÖNTÕBIZOTTSÁG (6700/2004)
</h2>
<br>1024 Budapest, Margit krt. 85.
<br>Ikt.sz.: D.345/22/2004.
<br>
<br>Tárgy: a BAU-TEAM Kft. I. r. és a Geotechnika '84 Kft. II. r. kérelmezõk jogorvoslati kérelme Tolna Város Önkormányzata közbeszerzési eljárása ellen.
<br>A Közbeszerzési Döntõbizottság (a továbbiakban: Döntõbizottság) a Közbeszerzések Tanácsa nevében meghozta az alábbi
<br>
<br>HATÁROZAT-ot:
<br>
<br>A Döntõbizottság a BAU-TEAM Kft. (7130 Tolna, Béri Balogh Á. u. 36., képviseli: dr. Szepesi Zsuzsa ügyvéd, 7100 Szekszárd, Kecskés F. u. 7., a továbbiakban: I. r. kérelmezõ), valamint a Geotechnika '84 Kft. (7170 Sióagárd, Kossuth L. u. 59., képviseli: dr. Szepesi Zsuzsa ügyvéd, 7100 Szekszárd, Kecskés F. u. 7., a továbbiakban: II. r. kérelmezõ) által a Tolna Város Önkormányzata [7130 Tolna, Hõsök tere 1., nevében eljár: a HÉT-BER Kft. (1115 Budapest, Csóka u. 7-13., képviseli: dr. Fülöp Zoltán ügyvéd, 1088 Budapest, Puskin u. 15.), a továbbiakban: ajánlatkérõ] "Tolna Város és Fácánkert Község Önkormányzatának területén 17 101 fm szennyvízcsatorna építése, illetve az ahhoz kapcsolódó útburkolat-bontási és -helyreállítási munkálatok" tárgyú közbeszerzési eljárása ellen folyamatban levõ jogorvoslati eljárásban a jogorvoslati kérelmeknek részben helyt ad és megállapítja, hogy ajánlatkérõ megsértette a közbeszerzésekrõl szóló 1995. évi XL. törvény (a továbbiakban: Kbt.) 55. § (1) és (2) bekezdését, az 52. § (2) bekezdés d) pontjára tekintettel az 52. § (1) bekezdését és az 59. § (1) bekezdését, és ezért megsemmisíti ajánlatkérõ eljárást lezáró döntését. Ezt meghaladóan a jogorvoslati kérelmeket elutasítja.
<br>A Döntõbizottság ajánlatkérõt 1 000 000 Ft, azaz egymillió forint bírsággal sújtja.
<br>Ajánlatkérõ a bírság összegét a határozat kézhezvételétõl számított 15 napon belül a Közbeszerzések Tanácsa Magyar Államkincstárnál vezetett 1003200-001720361-00000000 számú számlájára köteles befizetni.
<br>Kötelezi a Döntõbizottság ajánlatkérõt, hogy a határozat kézhezvételétõl számított 15 napon belül fizessen meg a kérelmezõk részére fejenként 150 000-150 000 Ft, azaz egyszázötvenezer-egyszázötvenezer forint igazgatási szolgáltatási díjat. Ezt meghaladóan a felek viselik az eljárással felmerült költségeiket.
<br>A határozat ellen fellebbezésnek helye nincs. A határozat felülvizsgálatát, annak kézhezvételétõl számított 15 napon belül keresettel a Fõvárosi Bíróságtól lehet kérni. A keresetlevelet a Fõvárosi Bírósághoz címezve, de a Döntõbizottsághoz kell benyújtani. A keresetlevél benyújtásának a határozat végrehajtására nincs halasztó hatálya.
<br>
<br>INDOKOLÁS
<br>
<br>A Döntõbizottság a közbeszerzési eljárás iratai és a felek tárgyaláson tett nyilatkozatai alapján az alábbi tényállást állapította meg:
<br>Ajánlatkérõ a Közbeszerzési Értesítõ 2004. január 19-i 6. számában tette közzé részvételi felhívását nyílt elõminõsítési eljárás megindítására a rendelkezõ részben meghatározott tárgyban, mely az V. ütem.
<br>Felhívása 9. pontjában határozta meg a résztvevõk pénzügyi, gazdasági és mûszaki alkalmassága igazolásával szemben támasztott követelményeit, a tevékenységi körrel, illetve próbaüzemmel kapcsolatban elõírást nem tett.
<br>Ajánlatkérõ a felhívása 12.8.2 pontjában többek között elõírta, hogy a részvételi jelentkezésnek tartalmaznia kell mind a részvételre jelentkezõ, mind a közbeszerzés értékének 10%-ot meghaladóan igénybe venni kívánt alvállalkozó vonatkozásában a 30 napnál nem régebbi cégkivonatot, a cégjegyzésre jogosult(ak) aláírási címpéldányát. Ezt meghaladóan a cégkivonat tartalmával kapcsolatban rendelkezést nem tett.
<br>Ajánlatkérõ részvételi dokumentációt is összeállított, melyben megismételte az alkalmasságikövetelmény-rendszerét.
<br>Ajánlatkérõ a "B" oldalon kérte a részvételre jelentkezõ cég bemutatását, a 2. pontban a cég tevékenységi körének, építési, tervezési jogosultságának közlését. Az "F" oldalon kellett bemutatni az alvállalkozókat, ennek keretében a Kbt. 43. § (2) bekezdés b) és c) pontja alapján kérte ajánlatkérõ a beszerzés értékének 10%-át meghaladó mértékben igénybevételre kerülõ alvállalkozókra vagy egyéb résztvevõkre vonatkozó jelentkezõi nyilatkozatot, alvállalkozói szándéknyilatkozatot.
<br>A "G" oldalon kellett bemutatni az erõforrásokat, a személyzetet, majd a "H" oldalon a mûszaki-technikai felszereltséget.
<br>A részvételi jelentkezési határidõre 16 részvételi jelentkezést nyújtottak be. Ajánlatkérõ 2004. február 23-án hirdette ki a részvételi szakaszt lezáró döntését, minden jelentkezést érvényesnek, minden jelentkezõt alkalmasnak minõsített és felhívott ajánlattételre.
<br>Ajánlatkérõ ajánlati felhívásában közölte, hogy az ajánlatokat az összességében legelõnyösebb ajánlat szempontja alapján bírálja el. Meghatározta a részszempontokat, súlyszámokat, értékelési ponthatárt és az értékelés módszerét. Ajánlatkérõ felhívása 6. pontjában kikötötte, hogy részszámla részteljesítésenként nyújtható be.
<br>Ajánlatkérõ az eredményhirdetés idõpontját az ajánlattételi határidõ lejártától számított 6. munkanapon 10.00 órában állapította meg.
<br>Ajánlatkérõ dokumentációt is összeállított, mely 1. kötetbõl és II.1. kötetbõl áll.
<br>A dokumentáció 1. kötetében többek között az alábbiakról rendelkezett az ajánlatkérõ:
<br>A 3.1 pontjában közölte, hogy ajánlatot csak azon elõminõsített részvételi jelentkezõk tehetnek, akik a jelen dokumentáció 3.2 pontjában foglaltaknak megfelelõen egy, az ajánlatukhoz mellékelt nyilatkozatban megerõsítik, hogy az elõminõsítési eljárás során a részvételi jelentkezésükben megadott információk továbbra is érvényesek.
<br>A dokumentáció 4. pontjában közölte ajánlatkérõ, ahhoz, hogy a vállalkozási szerzõdés elnyerésére alkalmasnak minõsüljön az ajánlattevõ, meg kell felelnie az elõminõsítési dokumentációban rögzített elõírásoknak és feltételeknek.
<br>A dokumentáció 3.4 pontjában kérte ajánlatkérõ, hogy a közbeszerzés értékének 10%-át meghaladó mértékben igénybe venni kívánt alvállalkozókat jelöljék meg.
<br>Ajánlatkérõ a hiánypótlás lehetõségét kizárta.
<br>A dokumentáció "A" melléklete vonatkozott az alvállalkozók listájára, melyben az alábbiakat kérte ajánlatkérõ: "az ajánlattevõnek meg kell adnia a közbeszerzésnek azon részét, amellyel összefüggésben az ajánlattevõ harmadik személlyel szerzõdést fog kötni (a 10 százaléknál nagyobb mértékben bevonni kívánt alvállalkozók esetében a cég megnevezésével). Ismertessék az alvállalkozók által ellátandó feladatokat, az alvállalkozói munkák értékét forintban, valamint bevonásuk mértékét százalékosan is, a munkák teljes értékéhez viszonyítottan."
<br>A "B" mellékletben határozta meg az ajánlatkérõ a mûszaki-pénzügyi ütemtervre vonatkozó elõírásait. Ajánlatkérõ egy sávos, havi bontású mûszaki ütemterv készítését kérte azzal, hogy annak tartalmaznia kell a legfontosabb tevékenységeket, idõpontokat, korlátozásokat, továbbá határozza meg "az építkezés sorrendjét, a munkaerõ és a gépek helyszíni ütemezését". Kérte, hogy ajánlattevõ világosan jelölje meg azokat az idõpontokat, amikor a különbözõ építési szakaszok megkezdõdnek, illetve befejezõdnek, valamint közölje pontosan, hogy mennyi idõt igényel ezen szerzõdésen belüli munkák befejezése. Ajánlatkérõ rendelkezése szerint a mûszaki ütemtervnek be kell mutatni, hogy az ajánlattevõ reálisan be tudja fejezni a munkákat az elõírt idõtartamon belül, és amennyiben nem teljesíti ezt a feltételt, akkor ajánlatkérõ az ajánlatot nem megfelelõnek tekinti. Elõírta, hogy a mûszaki ütemterv körvonalazza azokat a munkatípusokat, amelyeknél az ajánlattevõ véleménye szerint folyamatos munka vagy nyújtott mûszak szükséges.
<br>A mûszaki ütemterv részeként, ahhoz kapcsolódóan ajánlatkérõ elõírta, hogy el kell készíteni a pénzügyi ütemtervet is a részszámlák benyújtási idõpontjainak megjelölésével, közölte, hogy havonta nyújtható be részszámla.
<br>Ajánlatkérõ közölte, hogy a benyújtott mûszaki, pénzügyi terv mellett a nyertes ajánlattevõ köteles lesz a szerzõdéskötést követõen a beruházás kivitelezésére munkaprogramot készíteni, melyet mûszaki ellenõr vizsgál át és hagy jóvá.
<br>A dokumentáció II.1. kötete tartalmazta a Közép-dunántúli Vízügyi Igazgatóság vízjogi létesítési engedélyét, illetve annak módosításait, a mûszaki leírást. A vízjogi létesítési engedélyben elõírásra került, hogy a kivitelezés során be kell tartani a Tolna Víz- és Csatornamû Kft. üzemeltetõ nyilatkozatát. A mûszaki leírás 5. pontjában a 11. oldalon rögzítésre került: "a csatornahálózatot az üzemeltetõ által elfogadott RITKÍTOTT AKNÁS CSATORNÁZÁSI RENDSZER alkalmazásával terveztük. A csatornahálózatra az üzemeltetõ által meghatározott távolságokban, valamint az iránytöréseknél beton tisztítóaknák építését tervezzük." A betonozással egy idõben a csatornacsõ aknafalon történõ átvezetéseinél az UPONOR csõrendszerhez tartozó kavicsolt külsõ felületû aknabekötõ idomok építendõk be.
<br>Ajánlatkérõ elõírta, hogy a teljes földvisszatöltés elõtt el kell végezni a csatornahálózat vízzárósági és víztartási próbáját. A földvisszatöltés réteges elterítéssel és folyamatos tömörítéssel történjen.
<br>A dokumentáció II.1. kötetének a szennyvízcsatorna megvalósítására vonatkozó elõírások részében a 3. oldalon, a II. Lakossági csatornabekötések pontjának többek között az ajánlatkérõ az alábbiakat írta elõ:
<br>- minden ingatlanra külön bekötést kell létesíteni,
<br>- a bekötõcsatornát a közmûcsatornához merõlegesen kell csatlakoztatni,
<br>- a bekötõcsatorna vízszintes vagy magassági iránytöréseinél aknákat kell elhelyezni.
<br>A dokumentáció II.1. kötetének ezen részének 11. oldalán az általános elõírások között rögzítette ajánlatkérõ, hogy: "A terepet az eredeti állapotnak megfelelõen helyre kell állítani. A terep helyreállítása során a szilárd útburkolatok végleges helyreállítására csak az építést követõ tömörítés, és ideiglenes burkolat beépítését követõ egy éven túl lehet."
<br>Ugyanitt írta elõ ajánlatkérõ, hogy a csatornák és mûtárgyak belsõ vizsgálatát szemrevételezéssel víztartási próba tartásával és kamerázással kell elvégezni. A kamerázásról kamerázási jegyzõkönyvet és képmagnófelvételt, a víztartási próbáról víztartási próba jegyzõkönyvet köteles kivitelezõ készíteni. A vizsgálati jegyzõkönyvek költsége kivitelezõt terheli. A víztartási próbához felhasznált vizet a vízmûtõl köteles kivételezõ vásárolni. A vizsgálatokra az üzemeltetõt köteles a kivitelezõ meghívni."
<br>Ajánlatkérõ e helyen közölte, hogy a megépítendõ beruházás minimum 3 hónapos próbaüzem után helyezhetõ végleges üzembe és a próbaüzem költsége a kivitelezõt terheli.
<br>Ajánlatkérõ 2004. március 5-én kelt levelében tájékoztatta az ajánlattevõket, hogy ajánlati felhívását módosítja, a helyi foglalkoztatottak aránya értékelési részszempontot törli és ennek megfelelõen az ajánlati dokumentációt is módosította és egyben új ajánlattételi határidõt állapított meg.
<br>Ajánlatkérõ 2004. március 11-én helyszíni szemlére biztosított lehetõséget és írásban válaszolt az ajánlattevõk kérdéseire. Ennek keretében több kérdésre is megerõsítette, hogy a közbeszerzési eljárás alapjául szolgáló módosított vízjogi létesítési engedély szerinti mûszaki tartalmat kell megvalósítani. Ajánlatkérõ a 20. kérdésre adott válaszában közölte, hogy az elõírtakkal mûszakilag egyenértékû érvényes minõségi bizonylattal igazolt PVC-csõ is felhasználható, míg az aknákra a dokumentáció elõírásai vonatkoznak. Ajánlatkérõ több kérdésre is közölte, hogy az út használati értékét nem csökkentõ helyreállítást kér, külön megadva mellékletben az elvárást a közútkezelõ kht., illetve az önkormányzat kezelésében levõ utakra. E körben a 69-es kérdésre adott válaszában külön kiemelte, hogy a közútkezelõ kht. kezelésében levõ utak esetében az elõírás alapján teljes pályán kell helyreállítani az útburkolatot. Ajánlatkérõ válasza szerint a mûszaki, pénzügyi ütemtervet az ajánlati dokumentáció formai, tartalmi elõírásai alapján vizsgálja meg, a mûszaki ütemterv megalapozottságát értékeli a teljesítési idõ betarthatósága vonatkozásában.
<br>Ajánlatkérõ közölte, az aknák egymás közötti távolsága maximum 60 m lehet.
<br>Ajánlatkérõ a próbaüzemmel kapcsolatban feltett több kérdésre azt a választ adta, hogy azt a sikeres üzemi próbát követõen lehet megkezdeni és arra a dokumentáció elõírása az irányadó.
<br>Az ajánlattételi határidõre, 2004. április 14-re a következõ ajánlattevõk nyújtották be ajánlatukat: a Délviép Rt., a Diamit Építõ, Ipari Szolgáltató és Befektetési Rt., az ERRO 96 Kft., az Alisca Bau Építõ Kft., a Somogyi és Társa Építõ és Szolg. Kft., az Alterra Építõipari Kft., a Penta Kft.-Hegedûs & Schmidt Kft. Konzorcium, a Strabag Építõ Rt., az Investment Kft., a Hydrocomp Kft., a Betonút Szolgáltató és Építõ Rt., az ÉpVízKör Kft., a Bodrogközi Közmû- és Mélyépítõ Kft. és a kérelmezõk.
<br>Ajánlatkérõ 2004. április 16-án kelt levelében tájékoztatta arról az ajánlattevõket, hogy "az eredményhirdetés idõpontját 30 nappal meghosszabbítom, az eredményhirdetés új idõpontja 2004. május 13., 10.00 óra".
<br>Ajánlatkérõ a Bodkõ Kft.-tõl, az Investment Kft.-tõl és az I. r. kérelmezõtõl a Kbt. 57. § (2) bekezdése alapján ajánlati áruk részletes indokolását kérte azzal, hogy azt önköltségszámítással támasszák alá. A felhívott ajánlattevõk az elõírt határidõre nyilatkozatukat megtették.
<br>Ajánlatkérõ 2004. május 12-én tájékoztatta arról az ajánlattevõket, hogy korábbi levelében az eredményhirdetés idõpontjaként 2004. május 13-a 10.00 órát jelölte meg, azonban "ezen idõpont elírás, mivel helyesen 2004. május 20., 10.00 óra". Ismertette, hogy a bontás 2004. április 14-én történt, az eredményhirdetés 6 munkanap, a hosszabbítás 30 nap és erre tekintettel kérte a helyesbítés tudomásulvételét.
<br>Ajánlatkérõ 2004. május 20-án hirdette ki az eljárást lezáró döntését. A 15 ajánlattevõ közül 13 ajánlatát érvénytelenné nyilvánította.
<br>Az I. r. kérelmezõ vonatkozásában az alábbi érvénytelenségi okokat állapította meg:
<br>- Az alvállalkozók listájában próbaüzemre alvállalkozót nem jelölt meg, és a cégjegyzék szerinti tevékenységi körében sem szerepel (9001; 03).
<br>- Az I-7-0 szakaszon számláját a mûszaki teljesítést megelõzõen kívánja benyújtani.
<br>- Pénzügyi ütemezése nettó áron történt.
<br>A II. r. kérelmezõ vonatkozásában az alábbi érvénytelenségi okokat állapította meg:
<br>- Az alvállalkozók listájában próbaüzemre alvállalkozót nem jelölt meg, és a cégjegyzék szerinti tevékenységi körében sem szerepel (9001; 03).
<br> - A mûszaki ütemterv nem tartalmazza az I-8-2. I-1-0. I-4-0 és II-0-0 szakaszok helyreállítását.
<br>- Erõforrások (gépi és személyi) ütemezése nincs megadva.
<br>Az eljárás nyertese a Penta-Hegedûs & Schmidt Konzorcium lett, melyet ajánlatkérõ azzal indokolt, hogy "a benyújtott ajánlat összhangban van és megfelel az ajánlati felhívás, valamint az ajánlatkérési dokumentáció feltételeinek, továbbá a legmagasabb pontszámot érte el."
<br>A nyertest követõ legkedvezõbb ajánlattevõnek az Alterra Kft.-t hirdették ki.
<br>A Bau-Team Kft. I. r. kérelmezõ 2004. május 24-én nyújtotta be jogorvoslati kérelmét, míg a Geotechnika '84 Kft. II. r. kérelmezõ 2004. május 25-én.
<br>A Döntõbizottság mindkét jogorvoslati eljárást megindította, D.345/2004. szám alatt egyesítette.
<br>Mindkét kérelmezõ kérte jogorvoslati kérelmében jogsértés megállapítását, ajánlatkérõ eljárást lezáró, továbbá ajánlatát érvénytelenné nyilvánító döntésének megsemmisítését, az eljárás nyertese ajánlata érvénytelenségének megállapítását, valamint ideiglenes intézkedésként az eljárást lezáró szerzõdés megkötésének megtiltását.
<br>A II. r. kérelmezõ álláspontja szerint ezen kívül ajánlatkérõ megsértette a Kbt. 55. § (2) bekezdését is, mert nem ennek megfelelõen halasztotta el az eredményhirdetést, illetve olyan idõpontban hirdette ki az eredményt, melyre - miután kétszer halasztott - nem volt jogszerû lehetõsége. Megítélése szerint nem alapos, illetve nem vehetõ figyelembe ajánlatkérõ elírásra való hivatkozása.
<br>Mindkét kérelmezõ vonatkozásában ajánlatkérõ érvénytelenségi okként jelölte meg azt, hogy az alvállalkozók listájában nem jelöltek meg a próbaüzemre alvállalkozót és a cégjegyzék szerinti tevékenységi körükben ez nem szerepel.
<br>A kérelmezõk álláspontja szerint több szempontból sem alapos ajánlatkérõ ezen döntése.
<br>Megítélésük szerint kétszakaszos közbeszerzési eljárásban ajánlatkérõnek a részvételi szakaszban kell a részvételre jelentkezõk vonatkozásában az alkalmasságot vizsgálni. Ajánlatkérõ a két jelentkezõt alkalmasnak minõsítette és ezért az ajánlattételi szakaszban már e döntését nem változtathatja meg. Arra tekintettel sem jogosult megváltoztatni, mert sem a részvételi felhívásában, dokumentációjában, sem az ajánlati felhívásában, dokumentációjában ajánlatkérõ nem tett elõírást a tevékenységi körrel kapcsolatban vagy azzal, hogy milyen követelményt támaszt a próbaüzem elvégzésével kapcsolatban. Így nincs olyan rendelkezés, amelyre az érvénytelenséget alapíthatná.
<br>A kérelmezõk álláspontja szerint a víziközmûvek üzemeltetésérõl szóló 21/2002. (IV. 25.) KÖVIM rendelet rendelkezései nem irányadóak a próbaüzem elvégzésére. E jogszabály meghatározza, hogy milyen tevékenység minõsül szennyvízelvezetés-tisztítómûvek üzemeltetésének és megadja az üzemeltetõ fogalmát is, és erre tekintettel a próbaüzem ennek nem minõsíthetõ. Az üzemeltetési tevékenység a próbaüzem lezárását követõen kezdõdik az üzemeltetõ által.
<br>Hivatkoztak arra is, hogy amiatt sem állapítható meg jogsértés, mert ajánlatkérõ a formanyomtatványon azon rész megjelölését kérte, amellyel összefüggésben az ajánlattevõ harmadik személlyel szerzõdést fog kötni. Ilyen kötelezettség pedig egyik kérelmezõ vonatkozásában sem áll fenn. Egyrészt teljesíthetõ úgy is ajánlatkérõ igénye, hogy nem alvállalkozót, hanem egyéb közremûködõt vonnak be, olyan személyt, akivel mint magánszeméllyel köthetõ munkaviszony vagy munkavégzésre irányuló megbízási jogviszony. Másrészt mindkét kérelmezõ vonatkozásában szerzõdés került csatolásra annak alátámasztására, ezen szerzõdések keretszerzõdések, így nem igénylik újabb szerzõdés megkötését, ezért nem áll fenn a megjelölés szükségessége.
<br>Az I. r. kérelmezõ becsatolta a "Kristály" Tervezõ, Szolgáltató és Kereskedelmi Kft.-vel 2003. december 17-én kötött "Vállalkozói Szerzõdés"-t. A szerzõdés tárgya az 1. pont szerint, hogy "a vállalkozó elvállalja a megrendelõ által fõvállalkozásban végzett szennyvízcsatorna-rendszerek, illetve szennyvíztisztító telep építésekhez kapcsolódóan az alábbi feladatokat:
<br>- az elkészült projektek próbaüzemeltetését,
<br>- üzemeltetési szabályzatok elkészítését,
<br>- az üzemeltetési engedélyekhez szükséges hatósági egyeztetéseket."
<br>A szerzõdés 2. pontja tartalmazza a díjtételeket, köztük a próbaüzemeltetés díjait, kapacitás függvényében munkanapokra meghatározva. A szerzõdést 2006. december 31-ig terjedõ idõtartamra kötötték.
<br>A II. r. kérelmezõ az URANUS Víz- és Csatorna Kft.-vel 2004. január 2-án kötött "Vállalkozói Szerzõdés"-t csatolta.
<br>A szerzõdés 2. pontjában határozták meg a díjtételeket, köztük a próbaüzemeltetés díját a kapacitás nagyságrendjének függvényében napi díjtétel megadásával.
<br>A szerzõdés idõtartamát 2008. december 31-ig állapították meg.
<br>A kérelmezõk elõadták, hogy egyébként is a gyakorlatban általában úgy valósul meg a próbaüzemek lefolytatása, hogy a kivitelezõn kívül azon részt vesz, ellenõrzést gyakorol a leendõ üzemeltetõ is. A próbaüzem során betartásra kerülnek az elõírások.
<br>Jogi szempontból pedig a próbaüzem még a teljesítés idõszakához tartozik, ezt követi majd az átadás-átvételi eljárás.
<br>Az I. r. kérelmezõ álláspontja szerint az ajánlatkérõ által megjelölt másik két okból sem érvénytelen az ajánlata.
<br>Jogorvoslati kérelmében, tárgyalási nyilatkozatában azt nem vitatta, hogy az összegzésben megjelölt I-7-0 szakaszon a részszámla benyújtásának idõpontja tekintetében az ajánlatában 2004. június 30-a szerepel. Elírás miatt került feltüntetésre az építési szakasz végsõ idõpontjaként 2004. július 18-a, az ténylegesen június hónapnak felel meg, a két betû került felcserélésre, elütésre. Ezt tükrözi az idõpontokon kívül ott levõ sávos ütemterv is. Ez egyébként arra tekintettel sem indok az érvénytelenné nyilvánításra, mert ajánlatkérõ a dokumentációjában úgy rendelkezett, hogy a mûszaki ütemterv rendeltetése, hogy bemutassa a kivitelezés reális befejezését az elõírt idõtartamon belül. Ez egyértelmûen megállapítható az ajánlatából, így elírásának ajánlatkérõ rendelkezésére tekintettel nincs érdemi relevanciája. Különösen, mert ajánlatkérõ sávos havi bontású ütemtervet kért és ebbõl a szemszögbõl nézve megfelelõ az ajánlatuk.
<br>Nem megalapozott az az érvénytelenségi ok sem, hogy az I. r. kérelmezõ a pénzügyi ütemezését nettó áron készítette el. Ajánlatkérõ sem az ajánlati felhívásában, sem a dokumentációjában nem írta elõ, hogy a pénzügyi ütemtervet nettó vagy bruttó áron kell elkészíteni. Az ajánlatában levõ pénzügyi bontás a beruházás pénzügyi folyamatait egyértelmûen bemutatja, és nem sértette meg ajánlatkérõ elõírásait.
<br>A II. r. kérelmezõ szerint az ajánlatkérõ által az összegzésben feltüntetett vezetékszakaszok vonatkozásában nem állapítható meg érvénytelenségi ok.
<br>Az I-8-2, illetve az I-4-0 vezetékszakasz - melyeknek a hossza 31 m, illetve 75 m - teljes egészében zöldterületen, burkolt úton kívüli nyomvonallal ábrázolta a tervben, így burkolathelyreállítás nem terheli.
<br>Az I-1-0 és a II-0-0 vezetékszakaszok esetében a mûszaki terv kinyomtatása során egy sorral lejjebb csúszott az ütemezett helyreállítási idõpont. Az I-1-0 vezetékszakasz helyett annak helyreállítási idõpontja az I-2-0 vezetékszakasznál szerepel elcsúszás miatt. Az I-2-0 vezetékszakasz teljes egészében burkolat nélküli területen halad, tehát nyilvánvaló, hogy ehhez a vezetékszakaszhoz helyreállítás nem tartozhat.
<br>A II-0-0 vezetékszakasz esetében azért nincs helyreállítási idõpont, mert az a lejjebb csúszás folytán a II-1-0 vezetékszakaszhoz csúszott, mely vezetékszakasz szintén teljesen burkolatlan területen halad.
<br>A II. r. kérelmezõ szerint a harmadikként megjelölt érvénytelenségi ok sem alapos, ajánlatában részletesen megadta az erõforrások gépi és személyi ütemezését. Ajánlata tartalmazza a cég szervezeti felépítését, 1-tõl 4-ig sorszámmal feltüntette a munkát végzõ négy brigádot a brigádvezetõk nevével, az ütemtervben pedig a brigádok számozása feltüntetésre került, azaz hogy melyik munkát konkrétan mikor, mely brigád végzi. Ez megfelel a személyi ütemezésnek. Továbbá ajánlatában feltüntette, hogy milyen munkafázisok végzésére kerül sor, külön jelmagyarázattal ellátva, mely ugyan nem színes kinyomtatású, de mutatja a folyamatokat. Ajánlata 18. oldalán táblázatos formában mutatta be a mûszaki felszereltségét: a gépek, berendezések darabszámát, teljesítményadatait, beszerzési évét, feltüntette, hogy minden gép a tulajdonát képezi. Az pedig már kivitelezés körébe tartozó kérdés, hogy konkrétan melyik gépet alkalmazza az adott munkafázisnál.
<br>Mindkét kérelmezõ kérte a nyertes ajánlattevõ ajánlata érvénytelenségének megállapítását.
<br>Az ajánlatokat az ajánlati felhívás, a dokumentáció és az annak részét képezõ jogerõs vízjogi engedély tervdokumentációjának megfelelõen kellett megtenni. Ennek több okból nem felel meg a nyertes ajánlata álláspontjuk szerint. Ajánlatkérõ kikötötte, hogy a bontást követõen tömörítést kell alkalmazni, az ideiglenes burkolatra pedig 1 év elteltével helyezhetõ el a végleges burkolat. A nyertes nem tudja úgy elhelyezni az aknákat az útburkolatba, hogy az ne járna útfelbontással, mivel nagyobb "gödröt" kell készíteni, hogy behelyezésre kerülhessen az akna, illetve arra a fedlap. Ezt követõen, ha soványbetonnal végzi el tömörítve a helyreállítást, mely ideiglenes burkolatnak minõsül, így ezzel kapcsolatban is ki kell várni az 1 évet, ez is süllyedhet a tömörítés ellenére is.
<br>A vízjogi engedély, miként azt tartalmazza a dokumentáció is, ritkított aknás csatornahálózatot tartalmaz. Ennek nem felel meg a nyertes ajánlata, mert az általa alkalmazott BOHRTEC mikrotunel technológia mellett a házi bekötések - miként azt a nyertes nyilatkozatában el is ismerte - úgy valósíthatóak meg, hogy minden egyes házi bekötésnél elhelyeznek még külön a tervben feltüntetettekhez képest aknákat. Ez amiatt szükséges, mert egyébként nem lehetne a házi bekötéseket merõlegesen rácsatlakoztatni a gerinccsatornára. Ennek alapján viszont az érintett utcaszakaszokon végig aknák helyezkednek el, mely a 8 km hosszúságú csatornaszakaszból 2450 méter burkolt utat érint.
<br>A Döntõbizottság a D.345/5/2004. számú határozatában ideiglenes intézkedést alkalmazott, melyben az eljárást lezáró szerzõdés megkötését megtiltotta.
<br>Ajánlatkérõ kérte a jogorvoslati kérelmek elutasítását.
<br>A próbaüzemmel, tevékenységi körrel kapcsolatos érvénytelenségi ok vonatkozásában elõadta, hogy ugyan a 21/2002. (IV. 25.) KÖVIM rendelet értelmében a próbaüzemi tevékenység nem minõsül még szennyvízelvezetésnek, tisztítómûvek üzemeltetésének, azonban álláspontja szerint ténylegesen az a tevékenység, amelyet folytatnak a próbaüzem során, tartalmilag megfelel a szennyvízkezelésnek. A próbaüzem során is keletkezik szennyvíz, azt szükséges kezelni, a berendezéseket mûködtetni. A mûszaki ellenõr tevékenysége erre nem terjed ki, az ezzel kapcsolatos elõírások betartását õ nem vizsgálja. A korábban elkészült csatornaszakaszok üzemeltetõje valóban a Tolna Víz- és Csatornamû Kft., de ennek a résznek csak az átadás-átvételi eljárást követõen lesz majd az üzemeltetõje.
<br>Ajánlatkérõ azt elismerte, hogy sem a részvételi szakaszban, sem az ajánlati szakaszban nem támasztott követelményt a tevékenységi körrel, a próbaüzemmel kapcsolatban. Ajánlatkérõ a megfelelõ és jogszerû teljesítéshez fûzõdõ érdekben jelölte meg az érvénytelenné nyilvánítás jogalapját. Konkrétan abban, hogy a tartalmi szennyvízkezelési tevékenység végzése az elõírásoknak megfelelõen történjen, és nehogy a nem megfelelõ próbaüzem miatt ne adja ki a hatóság a vízjogi üzemeltetési engedélyt. A próbaüzemi jegyzõkönyv az engedély iránti kérelem melléklete.
<br>E körben hivatkozott a 18/1996. (VI. 13.) KHVM rendelet elõírásaira is, továbbá a TEÁOR 9001'03 tevékenységi kör meghatározására.
<br>Ajánlatkérõ megtekintette mindkét kérelmezõ által becsatolt vállalkozási szerzõdéseket, melyek álláspontja szerint nem felelnek meg a keretszerzõdés követelményének. Így amennyiben a szerzõdésekben feltüntetett cégekkel kívánják végeztetni a kérelmezõk a munkát, külön szerzõdést kell majd kötniük. Ajánlatkérõ megítélése szerint a kérelmezõknek, amennyiben a próbaüzemi munkára harmadik személyt kívántak igénybe venni, azt ajánlatkérõ dokumentációja 36. oldalán levõ "A" jelölésû mellékletben ezt mindenképpen fel kellett volna tüntetniük. Enélkül ajánlatkérõ nem tudja megállapítani, hogy bevonják-e õket a teljesítésbe vagy sem, amennyiben bevonják, miért nem tüntették fel az ajánlatban, illetve létesítenek-e szerzõdéses jogviszonyt vagy sem.
<br>Ajánlatkérõ álláspontja szerint megalapozottan jelölte meg az I. r. kérelmezõ vonatkozásában érvénytelenségi okként az I-7-0 számú csatornaszakasznál, melyen a 2. brigád végez munkát a részszámla benyújtási idõpontot, mely az ajánlat szerint 2004. június 30.
<br>Egyrészt a dátumos kiírás szerint a munkát 2004. június 1-jétõl 2004. július 18-ig végzi és ehhez képest tüntette fel június 30-ban a részszámla benyújtását, ez pedig ellentétes ajánlatkérõ azon kikötésével (dokumentáció részét képezõ szerzõdés 5.1 pontja), hogy csak a mûszaki ellenõr teljesítésigazolása alapján jogosult számlázásra a kivitelezõ. Ajánlatkérõ nem tette lehetõvé az elõfinanszírozást.
<br>Továbbá az is probléma ennél a szakasznál, hogy a sávos ütemezés szerint három hét alatt végzi el a munkát, míg a dátum szerinti kiírás másfél hónapra vonatkozik. A mûszaki ütemtervben a reális befejezést kellett bemutatni és világosan meghatározni azokat az idõpontokat, amikor a különbözõ építési szakaszok kezdõdnek, illetve befejezõdnek.
<br>Ajánlatkérõ a jogorvoslati eljárás során az írásbeli összegezésében megjelölt okokon kívül továbbiakra is hivatkozott, melyek szintén alapot nyújtanának az I. r. kérelmezõ ajánlata érvénytelenné nyilvánításra. Az alábbiakat tüntette fel olyan okként, melyek sértik a dokumentáció 37. oldalán a "B" melléklet 2. bekezdésében meghatározott világosság elvét.
<br>- Az I-7-7 számú csatornaszakaszán a 2. számú brigád által végzendõ munka munkakezdése 2004. július 18., befejezési idõpont június 30.
<br>- Az I-3-1 számú csatornaszakaszon az I. számú alvállalkozó által végzendõ munkálatokra nyilatkozat szerint 2004. június 10-június 17. között kerülne sor. Belsõ sávos munkafolyamat feltüntetése szerint 2 hét a munkavégzés.
<br>- Az I-4-0 számú csatornaszakaszon az I. számú alvállalkozó által végzendõ munkálatokra a nyilatkozat szerint 2004. június 18-június 25. között kerülne sor. A belsõ sávos munkafolyamat feltüntetése szerint 2 hét a munkavégzés.
<br>Ajánlatkérõ kifogásolta továbbá az I. r. kérelmezõ ajánlatában, hogy a feltüntetett konkrét idõpontokkal nincs szinkronban a sávos munkafolyamat feltüntetés. Az ajánlatban feltüntetett sávokról is "leolvasta" az idõpontokat és az alábbi eltéréseket állapította meg:
<br>- A II-0-0 0+00-3+52 közötti csatornaszakaszon az I. számú brigád által végzendõ munkálatok kezdési idõpontja 2004. július 1., míg a belsõ sávos munkafolyamat feltüntetés szerint 2004. június 25.
<br>- A II-0-0 3+52-7+02 közötti csatornaszakaszon a 4. számú brigád által végzendõ munkálatok kezdési idõpontja 2004. július 1., míg a belsõ sávos munkafolyamat feltüntetés szerint 2004. június 25.
<br>- Az NY-I-0 0+00-32+20 közötti csatornaszakaszon a 5. számú brigád által végzendõ munkálatok kezdési idõpontja 2004. július 5., míg a belsõ sávos munkafolyamat feltüntetése szerint 2004. július 1.
<br>- Az NY-III-0 4+21-8+42 közötti csatornaszakaszon a 7. számú brigád által végzendõ munkálatok befejezési idõpontja 2004. szeptember 24., a belsõ sávos munkafolyamat szerint pedig 2004. július 15.
<br>Az ajánlat fenti részei nem felelnek meg a helyszíni ütemezés világos bemutatásának.
<br>Ajánlatkérõ elõadása szerint az I. r. kérelmezõ sávos ütemtervében az egyes négyzetek heteknek felelnek meg. 2004. májustól decemberig terjed az ütemterv, ez 35 hét és pontosan 35 négyzet van, így helytállóan számolt az ajánlatkérõ, amikor a négyzeteket heteknek fogadta el. Ajánlatkérõ valóban havi bontású ütemtervet kért, attól azonban, hogy az I. r. kérelmezõ ezt "túlteljesítette", heti bontású sávos ütemtervet készített, még köteles lett volna betartani az építési idõtartamok világos bemutatásának kötelezettségét.
<br>Ajánlatkérõ kifogásolta továbbá a jogorvoslati eljárás során, hogy az I. r. kérelmezõ a 6. és 7. brigádot egyszerre jelölte ki két munkavégzésre is, konkrétan az alábbiak szerint:
<br>
<br>6. számú brigád
<br>- 2004. június 1-július 14.: I-1-0 számú csatorna
<br>- 2004. július 5-szeptember 28.: NY-I-0 számú csatorna
<br>
<br>7. számú brigád
<br>- 2004. június 1-június 25.: III-0-0 számú csatorna
<br>- 2004. június 1-június 29.: NY-III-0 számú csatorna
<br>Ajánlatkérõ álláspontja szerint - miután a Kbt. rendelkezései értelmében nem kötelezõ a felvilágosítás kérése - nem követett el jogsértést, amikor nem tett fel tisztázó kérdést a fenti számos ellentmondásra, különösen arra figyelemmel, hogy a válaszok az ajánlat módosítását jelenthették volna, illetve az ajánlat átdolgozásával járhattak volna.
<br>Ajánlatkérõ az ajánlattevõkkel azonosan járt el, egyikük részére sem tett fel kérdést.
<br>Ajánlatkérõ nem vitatta tárgyalási nyilatkozatában, hogy nem rendelkezett arról, hogy bruttó vagy nettó áron kéri a pénzügyi ütemezés elkészítését. Ettõl függetlenül azonban, miután a tervezés, elszámolás, számlázás bruttó áron történik - megítélése szerint - egyértelmû, hogy bruttó áron kellett elkészíteni az ajánlatok vonatkozó részét.
<br>Ajánlatkérõ álláspontja szerint a II. r. kérelmezõ vonatkozásában jogszerûen jelölte meg érvénytelenségi okként, hogy nem tüntetett fel út-helyreállítási munkákat, a dokumentáció elõírása szerint a mûszaki ütemtervnek tartalmaznia kell az építkezés sorrendjét.
<br>A jogorvoslati eljárásban ajánlatkérõ ellentmondásként mutatta be, hogy a II. r. kérelmezõ ajánlata mely részén nyilatkozott úgy, hogy útbontással végez csatornaépítést, melyeknél úthelyreállítási munkafolyamatot nem szerepeltetett.
<br>Az ajánlat 14. oldalán: I-4-0 75/B75, I-8-1/26.
<br>Az ajánlat 15. oldalán: I-8-2/31., I-1-1/1059/B152., I-4- 0/106/B106., II-0-0/702/B129.
<br>Az ajánlat 16. oldalán: NY-2-0/112/B54., NY-3-0/848/ B46,5.
<br>Ajánlatkérõ álláspontja szerint nem sértette meg a Kbt. 55. § (2) bekezdésének rendelkezéseit. Ajánlatkérõ egyszer halasztotta el 30 nappal az eredményhirdetést. A 30 napos idõtartamot nem lépte túl. Az elsõ tájékoztatójában elírta az idõpontot és ezt javította ki.
<br>Ajánlatkérõ álláspontja szerint nem érvénytelen a nyertes ajánlata.
<br>Ajánlatkérõ ténybelileg azt elfogadta, hogy az aknák süllyesztéses elhelyezése akként történik, hogy nagyobb "munkaárok" készül, és a kisebb méretû akna elhelyezését követõen soványbetont helyeznek el, majd azt tömörítik. Megítélése szerint azonban ebben az esetben süllyedés nem következik be, egybõl elhelyezhetõ a végleges útburkolat.
<br>Ajánlatkérõ tényként azt sem vitatta, hogy a vízjogi engedély részét képezõ tervdokumentáció valóban ritkított aknás csatornahálózatra vonatkozik. A nyertes ajánlattevõ úgy valósítja meg a kivitelezést, hogy a házi bekötéseknél elhelyez egy, a tervben egyébként nem tervezett további aknát a gerinccsatornában és ezekbõl az aknákból valósítja meg a merõleges rácsatlakoztatást. Így valóban a szilárd burkolatú utaknál, ahol alkalmazza a nyertes a BOHRTEC-technológiát, sûrû aknás megvalósítás történik. Ajánlatkérõnek azonban azt a szempontot is figyelembe kellett venni, hogy mennyivel elõnyösebb ez a fajta technológia, nem bontják fel az utakat, nem kell kivárni a konszolidációs idõszakot és a közútkezelõknek is általában az az elvárása, hogy minél kevesebb útbontással végezzék a csatornázási munkákat.
<br>Ajánlatkérõ álláspontja szerint a nyertes által ajánlott fenti mûszaki megoldás és kivitelezés megfelel ajánlatkérõ elõírásainak. Nem igényli a létesítési engedély módosítását - így nem jelent jogilag értékelhetõ eltérést - a dokumentáció részét képezõ engedélytõl, nem akadályozza az üzemeltetési engedély megszerzését, ezért nem alapozza meg az ajánlat érvénytelenné nyilvánítását. Ajánlatkérõ megítélése szerint elfogadható a nyertes ajánlata, mert a kivitelezési tervek elkészíthetõk úgy, hogy a nyertes technológiája szerint valósuljon meg a teljesítés. A kiviteli tervek ilyen változtatása az engedélyes tervhez képest megítélése szerint megengedhetõ. Ezzel kapcsolatban hivatkozott arra, hogy több csatornázási munkánál a vízjogi létesítési engedély terveinek nyomvonalától eltért a kiviteli terv nyomvonala, és ilyen esetekben nem szükséges formális módosítás végigvezetése. Ezekre általában amiatt kerül sor, hogy útburkolaton kívül vigyék a megvalósítás során a nyomvonalat.
<br>Hivatkozása alátámasztására csatolta a Tolna Víz- és Csatornamû Kft. nyilatkozatát. Ebben arra tért ki a nyilatkozó mint üzemeltetõ, hogy megadják a hozzájárulásukat, ha a kiviteli tervben eltérnek a nyomvonaltól, mivel sokszor az az engedélyezési tervek hibáinak kijavítására is szolgál ez.
<br>Konkrétan hivatkozott egy olyan csatornaberuházásra, melynél az I. r. kérelmezõ volt a kivitelezõ, és ahol a terep lehetõséget adott ott a szilárd útburkolat helyett a padkában került elhelyezésre a csatorna.
<br>Egyéb érdekeltként a nyertes ajánlattevõ kérte a jogorvoslati kérelmek elutasítását. Álláspontja szerint érvényes ajánlatot tett, becsatolta a BORHTEC-technológia leírását, melyet azokon a csatornaszakaszokon alkalmaz, ahol szilárd útburkolat van. Részletesen ismertette, miként történik a kivitelezési munka. Kiásásra kerül egy 2 m-es munkagödör, ebbe kerül elhelyezésre az 1,40-es akna, utána a köztes távolságban levõ gödörrészbe soványbetont helyeznek, melyet tömörítenek. Ennél az eljárásnál a megszilárdult betonra - mivel süllyedés nem történik - egybõl ráhelyezhetõ a végleges burkolat. Merõlegesen valósítja meg a házi bekötéseket, azzal hogy a gerinccsatornába a házi bekötéseknél még egy további aknát épít, és errõl történik a rácsatlakoztatás.
<br>Ajánlatkérõ elõírásai alapján a nyertes ajánlattevõ feladata lesz a kiviteli terv elkészítése és ennek keretében lehetséges a technológiájának megfelelõ kiviteli terv készítése. Utalt arra is, hogy bizonyos esetekben egyébként is sor kerülne további akna elhelyezésre, amikor a bekötõcsatornának vízszintes vagy magassági iránytörése van.
<br>Hivatkozott továbbá a 18/1996. (VI. 13.) KHVM rendelet 6. § d) pontjára, mely szerint eltérés esetén nem a vízjogi engedély módosítását, hanem megvalósulási térképet kell csatolni az üzemeltetési engedélyhez.
<br>Külön mellékleteket csatolt arra vonatkozóan, hogy a kivitelezés során mely esetekben lehetséges a széles zöldsávra tekintettel az útburkolaton kívüli kivitelezés, illetve mely esetekben alkalmazza a BORHTEC-technológiát.
<br>Egyéb érdekeltként az Investment Mérnöki és Fõvállalkozói Kft. egyetértett az I. r. kérelmezõ jogorvoslati kérelmében foglaltakkal. Megítélése szerint szakmai szempontból munkagödörnek kell minõsíteni a nyertes esetében az aknák helyét és az indítógödröt is, továbbá elfogadhatatlan, életszerûtlen, hogy a nyertes ajánlattevõ nem tartja be a konszolidációs idõszakot. Észrevételében saját ajánlata érvénytelenné nyilvánítását is megalapozatlannak tartotta.
<br>Az I. r. kérelmezõ álláspontja szerint az ajánlatkérõ által felhozott további érvénytelenségi okok jelen jogorvoslati eljárásban nem vizsgálhatók, csak az ajánlatkérõ által az összegzésben konkrétan megjelöltek.
<br>A sávos ütemtervében levõ egyes négyzetek nem felelnek meg konkrét idõpontoknak, idõtartamoknak, nem jelentenek heteket sem. A számítógép maga osztotta be az idõszakot, valószínûleg a hónapok nevének hosszúsága alapján adott több vagy kevesebb négyzetet az egyes hónapokhoz.
<br>Egyes kifogásolt munkák vonatkozásában hivatkozott arra is, hogy egymás mellett végzik a párhuzamos munkákat, így azokat helyesen tüntette fel részben azonos idõszakra az ajánlatában.
<br>A Döntõbizottság megállapította, hogy alapos a kérelmezõknek a nyertes ajánlattevõ ajánlatának érvénytelenségére vonatkozó kérelmi eleme.
<br>A Kbt. 52. § (2) bekezdés d) pontja szerint: érvénytelen az ajánlat, ha az nem felel meg az ajánlati felhívásban, illetõleg a dokumentációban meghatározott feltételeknek.
<br>A Döntõbizottság ajánlatkérõ dokumentációjának fentiekben ismertetett elõírásai alapján megállapította, hogy ajánlatkérõ a benyújtott ajánlatokkal szemben azt a tartalmi követelményt támasztotta, hogy a vízjogi létesítési engedélyben, tervben foglaltaknak megfelelõ ajánlatot kell tenni. Kérdésre adott válaszában is azt rögzítette, hogy a módosított létesítési engedély szerinti mûszaki tartalmat kell megvalósítani. Ajánlatkérõ mûszaki dokumentációja ritkított aknás csatornahálózatra vonatkozott.
<br>A Döntõbizottság a nyertes ajánlata alapján megállapította, hogy a nyertes nem ritkított csatornahálózatot ajánlott meg. A dokumentáció terveihez képest sûrû aknás megvalósítást ajánlott akként, hogy szinte minden egyes házi bekötésnél külön akna kerül elhelyezésre a gerinccsatornába.
<br>A Döntõbizottság álláspontja szerint az érvényesség - érvénytelenség kérdéskörében - a Kbt. elõírása alapján azt kell vizsgálni, hogy az ajánlat megfelel-e ajánlatkérõ elõírásainak. A Döntõbizottság a fentiek alapján megállapította, hogy nem felel meg, mivel nem ritkított csatornahálózatot ajánlott meg.
<br>A Döntõbizottság megítélése szerint az érvénytelenség kérdésének eldöntésében nincs relevanciája az ajánlatkérõ által hivatkozott azon körülményeknek, hogy mire, milyen tartalommal készítik el majd a kiviteli tervet, szükséges-e a kiadott engedélyek módosítása, a nyertes által megvalósított hálózat megkapná-e a mûködési engedélyt. Jelen jogorvoslati eljárásban ugyanis a Döntõbizottságnak azt kellett eldönteni, hogy a nyertes ajánlatkérõ felhívásának, dokumentációjának megfelelõ ajánlatot nyújtott-e be.
<br>A Döntõbizottság álláspontja szerint az is megalapozza a nyertes ajánlat érvénytelenségét, hogy nem tartotta be a dokumentáció II.1. kötete 11. oldalán tett azon elõírást, mely szerint a szilárd útburkolatok végleges helyreállítása csak az építést követõ tömörítés, és ideiglenes burkolat beépítést követõ 1 éven túl lehetséges.
<br>A Döntõbizottság tényként állapította meg, hogy a nyertes ajánlata - a megajánlott BOHRTEC-technológia - szerint megbontják a szilárd útburkolatot, minden egyes aknánál az akna méretéhez képest nagyobb átmérõjû munkagödröt ásnak. Erre tekintettel a szilárd útburkolat megbontása ténylegesen megtörténik. Az, hogy az akna elhelyezését követõen soványbetont helyeznek az akna és a gödör fala közé, melyet tömörítenek, a Döntõbizottság megítélése szerint egy ideiglenes burkolat létesítésének felel meg.
<br>Összegezve a Döntõbizottság álláspontja szerint a nyertes technológiája mellett sem lehet eltekinteni a dokumentáció szilárd útburkolat helyreállítására vonatkozó elõírásaitól.
<br>A Döntõbizottság megállapította, hogy alapos a kérelmezõknek a próbaüzemmel, a tevékenységi körrel kapcsolatos kérelmi elemük.
<br>Ajánlatkérõ érvénytelenségi okként az alábbit jelölte meg:
<br>- Az alvállalkozók listájában próbaüzemre alvállalkozót nem jelölt meg, és a cégjegyzék szerinti tevékenységi körében sem szerepel (9001; 03).
<br>A Döntõbizottság azt vizsgálta, hogy ajánlatkérõ ezen okot az ajánlati szakaszban érvénytelenségi okként jogszerûen feltüntethette-e.
<br>Ajánlatkérõ két szakaszból álló nyílt elõminõsítéses eljárást folytatott le.
<br>A Kbt. 63-64. §-a határozza meg az ilyen eljárások közös szabályait.
<br>A Kbt. 63. § (3) bekezdése szerint a részvételi szakaszt megindító részvételi felhívásban a 44. § (1)-(7) bekezdése alapján meg kell határozni az eljárásban történõ részvételre való alkalmasság igazolásának módját és megítélésének szempontjait, illetve azt, hogy az e szempontokkal összefüggõ mely körülmények megléte, illetõleg hiánya vagy azok milyen mértékû fogyatékossága miatt minõsíti az ajánlatkérõ a részvételre jelentkezõt alkalmatlannak a szerzõdés teljesítésére.
<br>A (7) bekezdés szerint a részvételi jelentkezésben az ajánlatkérõ által a részvételi felhívásban elõírt módon kell igazolni a részvételre jelentkezõnek a szerzõdés teljesítésére való pénzügyi, gazdasági és mûszaki alkalmasságát.
<br>A Döntõbizottság ajánlatkérõ részvételi felhívása és részvételi dokumentációja rendelkezései alapján megállapította, hogy ajánlatkérõ elõírás hiányában a részvételi szakaszban a kérelmezõk alkalmasságát ebben a körben nem vizsgálta, illetve nem vizsgálhatta.
<br>Az ajánlati szakaszban a Kbt. kógens rendelkezései nem teszik lehetõvé, hogy még egyszer vizsgálatra kerüljön a már alkalmasnak minõsített jelentkezõk alkalmassága. Ajánlatkérõ dokumentációja 1. kötetének fentiekben idézett 3.1 és 4. pontjában maga is csak a megerõsítését kérte a részvételi szakaszban megadott információknak, az elõminõsítési dokumentáció rendelkezéseit tartotta fenn.
<br>A Döntõbizottság álláspontja szerint jelen esetben az érvénytelenné nyilvánításnak a Kbt. fentiekben idézett 52. § (2) bekezdés d) pontjában meghatározott feltétele sem áll fenn.
<br>Ajánlatkérõ az ajánlati szakaszban sem tett elõírást a próbaüzemmel, a tevékenységi körrel kapcsolatban. Ajánlatkérõi elõírás hiányában nem áll fenn az az érvénytelenségi ok, hogy az ajánlat nem felel meg a felhívás és dokumentáció rendelkezéseinek.
<br>Egyértelmûen megállapítható - melyet tárgyalási nyilatkozatában már ajánlatkérõ sem vitatott -, hogy a víziközmûvek üzemeltetésérõl szóló 21/2002. (IV. 25.) KöViM rendelet szabályozása kifejezetten az üzemeltetõk által végzett üzemeltetési tevékenységre vonatkozik.
<br>A Döntõbizottság nem fogadta el ajánlatkérõ - fentiekben ismertetett - azon hivatkozását, hogy bár egyik szakaszban sem határozott meg konkrét elõírást, de a jogszerû teljesítéshez fûzõdõ érdeke megalapozza az érvénytelenséget. A Kbt. szabályozása határozza meg ajánlatkérõ eljárásának rendjét, ajánlatkérõ köteles a jelentkezõket, ajánlattevõket elõírásairól tájékoztatni. Ajánlatkérõ elõírásai kötik magát az ajánlatkérõt is. Erre tekintettel a jelentkezõkkel, ajánlattevõkkel szemben - figyelemmel a Kbt. alapelveire is - csak azokat az igényeit érvényesítheti, melyeket velük szemben meghatározott.
<br>A Döntõbizottság hatáskör hiányában nem vizsgálhatja más jogszabályok rendelkezéseinek a betartását.
<br>A Döntõbizottság megvizsgálta a mindkét kérelmezõ által becsatolt vállalkozói szerzõdéseket, melynek alapján azt a következtetést vonta le, hogy mindkét szerzõdés alapján megvalósítható ajánlatkérõ utólagos igényeinek megfelelõ teljesítés is. E szerzõdések a fentiekben ismertetett tartalmi elemeik alapján megfelelnek keretszerzõdésnek: több évre kötötték õket, meghatározták a megrendelhetõ munkákat, egységárakat. Így miután ajánlatkérõ a dokumentáció 1. kötet "A" mellékletében azt írta elõ, hogy a közbeszerzés azon részét kéri megjelölni, amellyel összefüggésben az ajánlattevõ harmadik személlyel szerzõdést fog kötni, a keretszerzõdések alapján nem szükséges újabb szerzõdéskötés, így a megjelölési kötelezettség sem áll fenn. Továbbá lehetséges a kérelmezõk által hivatkozott megbízási jogviszony szerinti teljesítés is.
<br>A Döntõbizottság a fentiek alapján megállapította, hogy a két kérelmezõnél elsõként feltüntetett érvénytelenségi ok nem áll fenn.
<br>A Döntõbizottság megállapította, hogy nem alapos az I. r. kérelmezõnek a második érvénytelenségi okkal kapcsolatos kérelmi eleme.
<br>Ajánlatkérõ szerint azért érvénytelen az ajánlat, mert az I-7-0 szakaszon a számláját a mûszaki teljesítést megelõzõen kívánja benyújtani az I. r. kérelmezõ.
<br>Az I. r. kérelmezõ ajánlatának 12. oldala tartalmazza a mûszaki ütemtervet, míg a 13. oldala a pénzügyi ütemtervet. Az I. r. kérelmezõ mindkét ütemtervben az I-7-0 szakaszra a részszámla benyújtásának idõpontjaként 2004. június 30-át jelölte meg.
<br>A mûszaki ütemtervében ezt a szakaszt szelvények vonatkozásában kettébontotta és a 2+10-tõl a 4+37-ig terjedõ szelvényszámok között az építés kezdõ idõpontjaként 2004. június 1-jét tüntetett fel, befejezési idõpontként 2004. július 18-át. A szakaszos ütemtervben 2004. június hónapra (ennél a hónapnál öt négyzet került feltüntetésre) három négyzetet satírozott be.
<br>A Döntõbizottság az ajánlat fenti elemei alapján megállapította, hogy ellentétes ennél a csatornaszakasznál az építés befejezési idõpontjának megjelölése: dátum szerint 2004. július 18., sávos ütemterv szerint 2004. júniusának több mint az elsõ fele. A dátum szerinti befejezési idõpont mellett pedig nem nyújtható be a korábbi keltezésû részszámla.
<br>A Döntõbizottság álláspontja szerint az I. r. kérelmezõ ajánlatának fenti része ellentétes az ajánlati dokumentáció I. kötet "B" melléklet elõírásaival. E szerint világosan kellett meghatározni azokat az idõpontokat, amikor a különbözõ építési szakaszok megkezdõdnek, illetve befejezõdnek és pontosan közölni kellett, hogy mennyi idõt igényel ezen szerzõdésen belüli munkák teljes befejezése. E követelménynek nem felel meg az I. r. kérelmezõ ajánlata. Valóban ajánlatkérõ kérte ezen túl sávos havi bontásos ütemterv elkészítését is, továbbá hivatkozott a reális befejezhetõség vizsgálatára is. Azonban attól függetlenül, hogy az ajánlat ez utóbbi követelménynek még megfelel, tehát a meghatározott idõtartamra befejezi reálisan a munkát, még vizsgálni kell a "B" melléklet többi elõírásának a betartását is, ennek körében pedig ajánlatkérõ egyértelmûen kérte kezdõ és befejezõ idõpontok világos meghatározását.
<br>Így mivel az I. r. kérelmezõ ajánlata két ellentétes idõpontot határozott meg e szakasz építésének befejezési idõpontjaként és ajánlatkérõ kötve van a benyújtott ajánlathoz, ajánlatkérõ nem követett el jogsértést, amikor megállapította, hogy e szakasz részszámláját a teljesítési idõpont elõtt kívánja az I. r. kérelmezõ benyújtani. Ez pedig ellentétes a felhívás 6. pontjának rendelkezésével, mely szerint csak részteljesítést követõen nyújtható be részszámla.
<br>A Kbt. 57. § (1) bekezdése nem írja elõ ajánlatkérõ számára a kötelezõ felvilágosítás kérését. Így ajánlatkérõ vonatkozásában az ajánlat egymásnak ellentmondó részei tisztázásának elmaradása miatt jogkövetkezmény nem alkalmazható.
<br>A Döntõbizottság álláspontja szerint alapos az I. r. kérelmezõnek "a pénzügyi ütemezés nettó áron történt" érvénytelenségi okkal kapcsolatos kérelmi eleme.
<br>A Döntõbizottság részletesen megvizsgálta ajánlatkérõnek a felhívásban és dokumentációban tett elõírásait és megállapította, hogy ajánlatkérõ nem rendelkezett arról, hogy a pénzügyi ütemezést bruttó vagy nettó áron kell-e elkészíteni.
<br>A Kbt. fentiekben idézett 52. § (2) bekezdés d) pontja szerint akkor érvénytelen az ajánlat, ha nem felel meg ajánlatkérõ elõírásainak.
<br>Jelen esetben az ajánlat nettó áron történõ pénzügyi ütemezése nem sérti ajánlatkérõ elõírásait. Önmagában az a körülmény, hogy általában milyen módszerrel készítik az ütemterveket, az érvénytelenné nyilvánítást nem alapozza meg.
<br>A Döntõbizottság megállapította, hogy az alábbi indokokra tekintettel nem alapos a II. r. kérelmezõnek a második "a mûszaki ütemterv nem tartalmazza az I-8-2. I-1-0. I-4-0 és II-0-0 szakaszok helyreállítását" érvénytelenségi okkal kapcsolatos kérelmi eleme.
<br>A Döntõbizottság a I-8-2. és az I-4-0 csatornaszakasz vonatkozásában megállapította a tervdokumentáció alapján, hogy e szakaszok nyomvonala ténylegesen burkolt úton kívül halad, erre tekintettel nem megalapozottan kifogásolta ajánlatkérõ a helyreállítási munkák fel nem tüntetését. Ugyanakkor a Döntõbizottság a I-l-0 és a II-0-0 vezetékszakaszok esetében úgy ítélte meg, hogy azok nem felelnek meg ajánlatkérõ elõírásainak. Ajánlatkérõ a dokumentáció I. kötetének "B" mellékletében a sávos ütemterv elkészítésén kívül elõírta, hogy világosan meg kell határozni a különbözõ építési szakaszok kezdetét és befejezési idõpontját, pontosan meg kell adni, hogy mennyi idõt igényel ezen szerzõdésen belüli munkák teljes befejezése.
<br>A II. r. kérelmezõ az ajánlatában az I-1-0 és az II-0-0 szakaszok esetében nem határozta meg, hogy milyen idõpontban történik ezeknek a helyreállítása. Erre tekintettel az érvénytelenné nyilvánítás megalapozottan történt ez okból ajánlatkérõ részérõl.
<br>Ajánlatkérõ a Kbt. 57. § (1) bekezdése alapján nem köteles felvilágosítás kérésére, erre tekintettel vele szemben ennek elmaradása miatt jogkövetkezmény nem alkalmazható.
<br>A Döntõbizottság megállapította, hogy nem alapos a II. r. kérelmezõnek a harmadik érvénytelenségi okkal "(erõforrások gépi és személyi) ütemezése nincs megadva" érvénytelenségi okkal kapcsolatos kérelmi eleme.
<br>Ajánlatkérõ a dokumentáció I. kötet "B" mellékletében a mûszaki ütemtervben az építkezés sorrendjének, a munkaerõ és a gépek helyszíni ütemezésének a meghatározását kérte.
<br>A Döntõbizottság megvizsgálta a II. r. kérelmezõ ajánlatának mûszaki ütemtervét, valamint az ajánlatnak a II. r. kérelmezõ által hivatkozott oldalait a szervezeti felépítésrõl, a mûszaki-technikai felszereltség bemutatásáról.
<br>A Döntõbizottság megállapította, hogy a munkaerõ helyszíni ütemezés követelményének a benyújtott ajánlat megfelel. A II. r. kérelmezõ brigádokra osztotta a munkaerõt, és azt tüntette fel, hogy melyik brigád, mely csatornaszakasznál, mikor végez munkát. Miután ajánlatkérõ részletesen nem ismertette a munkaerõ ütemezése vonatkozásában a követelményeit, ezért a Döntõbizottság megítélése szerint a II. r. kérelmezõ ajánlata a munkaerõ ütemezése vonatkozásában nem nyilvánítható érvénytelenné.
<br>A Döntõbizottság megállapította, hogy a II. r. kérelmezõ mûszaki ütemezése nem tartalmazza a gépek helyszíni ütemezését. Az ajánlat 18. oldalán ugyan ismertette a technikai felszereltségét a II. r. kérelmezõ, azonban ajánlata nem tartalmaz arra vonatkozó részeket, hogy a gépek helyszíni ütemezése miként valósul meg. Ajánlatkérõ elõírása alapján ajánlattevõk kötelesek voltak ajánlatukban bemutatni, hogy miként biztosítják az egyes helyszíneken a gépek rendelkezésre állását, mely alapján minimum a gépek darabszámát, típusát szükséges lett volna bemutatni az egyes helyszínekre osztva.
<br>Így jogszerûen nyilvánította érvénytelenné ez okból a II. r. kérelmezõ ajánlatát, mivel nem felelt meg a dokumentáció rendelkezésének, egyáltalán semmiféle ütemezést nem adott a gépek vonatkozásában.
<br>Összegezve a Döntõbizottság megállapította, hogy ajánlatkérõ az I. r. kérelmezõ ajánlatát egy okból, a II. r. kérelmezõ ajánlatát két okból jogszerûen nyilvánította érvénytelenné, míg a többi érvénytelenségi ok meghatározása nem volt megalapozott.
<br>A Döntõbizottság megállapította, hogy alapos a II. r. kérelmezõnek az eredményhirdetés idõpontjával kapcsolatos kérelmi eleme.
<br>A Kbt. 55. § (1) bekezdése szerint: ajánlatkérõ az ajánlati felhívásban meghatározott eredményhirdetési idõpontban köteles kihirdetni az eljárás eredményét vagy eredménytelenségét.
<br>A Kbt. 55. § (2) bekezdése szerint: "Az ajánlatkérõ az eredményhirdetés idõpontját - indokolt esetben - egy alkalommal legfeljebb harminc nappal elhalaszthatja. Az ajánlatkérõ az eredeti határidõ lejárta elõtt köteles a halasztásról és annak indokáról az összes ajánlattevõt egyidejûleg, közvetlenül írásban tájékoztatni."
<br>A Döntõbizottság ajánlatkérõ elõírásaira tekintettel megállapította, hogy a felhívás szerint az ajánlatok bontását (2004. április 14.) követõ 6. munkanapra volt kitûzve az eredményhirdetés, ez 2004. április 22-ének felel meg. Ehhez képest a 30 napos halasztás kiszámításával 2004. május 22-i eredményhirdetési idõpont állapítható meg. Így ajánlatkérõ jogsértést követett el akkor, amikor az eljárás eredményét 2004. május 20-án hirdette ki. E vonatkozásban ajánlatkérõ elírásra való hivatkozása sem alapos, mert a 30 napos halasztási idõpontnak 2004. május 22-e felel meg.
<br>A kérelmezõk a tárgyaláson felvetették, hogy a nyertes ajánlattevõ részvételi jelentkezésében az általa megajánlott technológiának megfelelõ eszközöket tüntetett-e fel és ennek alapján nyilvánították-e alkalmasnak. A kérelmezõk ezzel kapcsolatban - a határidõ biztosítását követõen - konkrét kérelmi elemet nem terjesztettek elõ, így azt a Döntõbizottság nem vizsgálta.
<br>A Döntõbizottság a jogorvoslati eljárásban ajánlatkérõ döntését, az abban megadott érvénytelenségi okokat vizsgálta felül. Jelen esetben további érvénytelenségi ok vizsgálata arra tekintettel is szükségtelen volt, mert a kérelmezõk ajánlatai érvénytelenségét állapította meg a Döntõbizottság.
<br>A Döntõbizottság a fenti indokokra tekintettel a Kbt. 76. § (1) bekezdés c) pontjában meghatározott jogkörében eljárva a Kbt. 88. § (1) bekezdés d) pontja alapján megállapította, hogy ajánlatkérõ megsértette a Kbt. 55. § (1) és (2) bekezdését, az 52. § (2) bekezdés d) pontjára tekintettel az 52. § (1) bekezdését és az 59. § (1) bekezdését.
<br>A Döntõbizottság a Kbt. 88. § (1) bekezdés c) pontja alapján semmisítette meg ajánlatkérõ eljárást lezáró döntését.
<br>A Döntõbizottság a Kbt. 88. § (1) bekezdés f) pontjának kötelezõ rendelkezése alapján döntött a bírság kiszabásáról.
<br>E szakasz szerint a Döntõbizottság bírságot szab ki az e törvény szabályait megszegõ, illetõleg a nyilvánvaló jogsértés ismeretében szerzõdést kötõ szervezettel és a jogsértésért, illetve a szerzõdéskötésért felelõs személlyel, illetõleg a szervezettel jogviszonyban álló, a jogsértésért felelõs személlyel és szervezettel szemben.
<br>A Kbt. 88. § (4) bekezdése állapítja meg a kiszabható bírság mértékét.
<br>A Kbt. 88. § (5) bekezdése szerint a bírság összegét az eset összes körülményére - így különösen a jogsérelem súlyára, a közbeszerzés tárgyára és értékére, az eljárást segítõ együttmûködõ magatartására, az e törvénybe ütközõ magatartás ismételt tanúsítására - tekintettel kell megállapítani. Ha a jogsérelem a közbeszerzési eljárás jogtalan mellõzésével valósul meg, a kiszabandó bírság legalább a bírság minimális összegének kétszerese.
<br>A Döntõbizottság tekintettel arra, hogy a megsemmisítéssel a jogsértés reparálható volt, nem ítélte indokoltnak 1 M Ft-nál magasabb összegû bírság kiszabását.
<br>A Döntõbizottság személyi bírságot nem szabott ki, tekintettel arra, hogy a megállapított jogsértés vonatkozásában a rendelkezésre álló okirati bizonyítékok alapján a felelõs személye nem volt egyértelmûen megállapítható.
<br>A Döntõbizottság a Kbt. 88. § (1) bekezdés h) pontja alapján rendelkezett az eljárási költségek viselésérõl.
<br>A bírósági jogorvoslatot a Kbt. 89. § (1) bekezdése biztosítja.
<br>
<br>Budapest, 2004. július 5.
<br>
<br>Dr. Nagy Gizella s. k.,	   Székelyné Bihari Mária s. k.,
<br>közbeszerzési biztos	     közbeszerzési biztos
<br>
<br>Dr. Telek Katalin s. k.,
<br>közbeszerzési biztos
<br>
<br>A határozatot a bíróság elõtt keresettel támadták.
<br>
<br>
<br><br></body></html>
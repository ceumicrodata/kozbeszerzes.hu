<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd">
<!--[if lt IE 7]> <html xmlns="http://www.w3.org/1999/xhtml" xml:lang="hu" lang="hu" class="no-js ie6"> <![endif]-->
<!--[if IE 7]>    <html xmlns="http://www.w3.org/1999/xhtml" xml:lang="hu" lang="hu" class="no-js ie7"> <![endif]-->
<!--[if IE 8]>    <html xmlns="http://www.w3.org/1999/xhtml" xml:lang="hu" lang="hu" class="no-js ie8"> <![endif]-->
<!--[if gt IE 8]><!--> <html xmlns="http://www.w3.org/1999/xhtml" xml:lang="hu" lang="hu"> <!--<![endif]-->


<head>
	<title>Közbeszerzési Hatóság - Címlap</title>
	
	<meta http-equiv="content-type" content="text/html; charset=utf-8" />
	<meta name="description" content="" />
	<meta name="keywords" content="" />
	<meta http-equiv="X-UA-Compatible" content="IE=edge,chrome=1" />
	<meta name="viewport" content="width=device-width,minimum-scale=1.0,maximum-scale=1.0,initial-scale=1.0,user-scalable=no" />
	
	<link rel="alternate" type="application/rss+xml" title="KT portál friss anyagai" href="/rss/" />

	
	<link rel="stylesheet" type="text/css" href="/public/css/fonts.css?v=20161224195740" media="screen, print"/>
	<link rel="stylesheet" type="text/css" href="/public/css/layout.css?v=20161224195740" media="screen"/>
	


	
	<link rel="stylesheet" type="text/css" href="/public/css/reset.css" media="screen"/>
	<link rel="stylesheet" type="text/css" href="/public/css/style.css?v=20161224195740" media="screen, print" />
	<link rel="stylesheet" type="text/css" href="/public/css/ie8.css?v=20161224195740" media="screen"/>
	<link rel="stylesheet" type="text/css" href="/public/css/print.css?v=20161224195740" media="print"  />
	
	
	


	<link rel="profile" href="http://microformats.org/profile/hcard" />
	<link rel="shortcut icon" href="/public/images/favicon.ico" />
	
	

	<!--[if lt IE 9]>
		<script src="/public/js/libs/selectivizr.min.js"></script>
	<![endif]-->

	
</head>

<body class="article">

	<div id="fb-root"></div>
	<script>(function(d, s, id) {
	  var js, fjs = d.getElementsByTagName(s)[0];
	  if (d.getElementById(id)) return;
	  js = d.createElement(s); js.id = id;
	  js.src = "http://connect.facebook.net/hu_HU/all.js#xfbml=1";
	  fjs.parentNode.insertBefore(js, fjs);
	}(document, 'script', 'facebook-jssdk'));</script>


	<a name="content"></a>

	
	<div id="bookmarks" class="anonim">
	<div class="wrap">
		<div class="inner">

			
			<h1>Könyvjelzőim</h1>

		
				
			<p>A regisztrált és bejelentkezett felhasználók itt férhetnek hozzá a korábban könyvjelzővel megjelölt hírekhez.</p>
			<p><small>Ha ön is szeretné figyelemmel kísérni számítógépén és okostelefonján a közbeszerzésekkel kapcsolatos híreket, változásokat, nincs más dolga, mint regisztrálni.</small></p>
			<p class="buttons"><a href="/felhasznalo/regisztracio/" class="btn">Szeretnék Regisztrálni</a> <a href="#" class="btn close">Mégsem</a></p>

			<img src="/public/images/bg/bookmarks-nonlogin.png" alt="" />

			<span class="close">(FX)</span>


		


		</div>
		<div class="menu">
			
			<ul class="clearfix">
				
			</ul>
		</div>
	</div>

	<div id="handle"><img src="/public/images/bg/bookmarks-handle.png" alt="" /></div>

</div>
	<div id="oldbrowser">
	<p>
		Az Internet Explorer Ön által használt változatát<br /> a Közbeszerzési Hatóság portálja nem támogatja.
	</p>	
	<p class="small">Kérjük töltse le az alábbi böngészők friss verzióját.</p>

	<hr />
	<table>
		<tr>
			<td>
				<a target="_blank" href="http://www.microsoft.com/hun/windows/internet-explorer/">
					<img src="/public/images/buttons/oldbrowser/ie.png" alt="Internet Explorer" />
					<span>Internet Explorer</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.google.com/chrome/?hl=hu">
					<img src="/public/images/buttons/oldbrowser/chrome.png" alt="Google Chrome" />
					<span>Google Chrome</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.mozilla-europe.org/hu/firefox/">
					<img src="/public/images/buttons/oldbrowser/ff.png" alt="Mozilla Firefox" />
					<span>Mozilla Firefox</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.apple.com/hu/safari/download/">
					<img src="/public/images/buttons/oldbrowser/safari.png" alt="Safari" />
					<span>Safari</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.opera.com/">
					<img src="/public/images/buttons/oldbrowser/opera.png" alt="Opera" />
					<span>Opera</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			
		</tr>
	</table>
	<hr />

	<p class="sec">Your browser is no longer supported. </p>
	<p class="small">Please download a modern browser from above.</p>

	<p class="legal">
		Közbeszerzési Hatóság | <a href="mailto:kapcsolat@kt.hu">kapcsolat@kt.hu</a>
	</p>
</div>
	<a href="#top" id="backtotop">vissza a lap <br />tetejére</a>


<div id="quicksearch">
	<div class="wrap">
		
		<form action="/adatbazis/gyorskereses/" method="GET">
			<fieldset>

				

				<input type="hidden" name="tipus" value="tartalom" />
				

				<input type="text" name="q" placeholder="Keresés hírekben, cikkekben, publikációkban" />
				<button type="submit">Keresés</button>
				<button type="button" class="close">Fu</button>

				<h2>Részletes keresés az egyes témakörökben</h2>
				
				<ul>
					<li><a href="/keres/">Hírek, cikkek, publikációk</a></li>
					<li><a href="/adatbazis/keres/tajekoztato/">Ajánlások, tájékoztatók, útmutatók</a></li>
					<li><a href="/adatbazis/keres/ajanlatpublikaciok/">Ajánlatkérői publikációk</a></li>
					<li><a href="/adatbazis/keres/ajanlatkero/">Bejelentkezett ajánlatkérők</a></li>
				</ul>
				<ul>
					<li><a href="/adatbazis/keres/dbhatarozat/">Döntőbizottsági és bírósági határozatok</a></li>
					<li><a href="/adatbazis/keres/ebitelet/">Európai Bíróság ítéletei</a></li>
					<li><a href="/adatbazis/keres/tanacsado/">Hivatalos közbeszerzési tanácsadók</a></li>
					<li><a href="/adatbazis/keres/hirdetmeny/">Közbeszerzési Értesítő</a></li>
				</ul>
				<ul>
					<li><a href="/adatbazis/keres/oktatas/">Közbeszerzési oktatás</a></li>
					<li><a href="/adatbazis/keres/ajanlattevo/">Minősített ajánlattevők</a></li>
					<li><a href="/nyilvantartas/tanacsado/lista/">Felelős akkreditált közbeszerzési szaktanácsadók jegyzéke</a></li>
					<li><a href="/nyilvantartas/hntdontes/lista/">Hirdetmény nélküli eljárásokkal kapcsolatos döntések</a></li>
				</ul>

				<button type="button" class="closeup">panel elrejtése ↑</button>


			</fieldset>
		</form>
	</div>
</div>





<div id="bc">
	<ul>
		
		<li>
			
			Címlap
			
		</li>
		
	</ul>
	<button type="button"><span>Menü kibontása</span>w</button>
</div>
<div id="menu">
	<div id="evhonlapja" class="slowanim"><a href="/mutat/1288/">Különdíjas a www.kozbeszerzes.hu!</a></div>
	<div class="wrap">
		<div id="mainMenu">
			<div id="logo">
				
				<h1><a href="/">
					KÖZBESZERZÉSI
					HATÓSÁG
				</a></h1>
				
			</div>

			<ul id="langSel">
				<li><a href="/nyelvi-verziok/english/">English</a></li>

			</ul>

			<ul class="iconmenu">
				<li ><a href="/"><em>F</em><b>H</b><span>Főoldal</span></a></li>
				<li class="search"><a href="/keres/"><em>F</em><b>S</b><span>Keresés</span></a></li>
				<li><a href="/sitemap/"><em>F</em><b>s</b><span>Oldaltérkép</span></a></li>
				<li><a href="/gyik/?c=4"><em>F</em><b>M</b><span>Súgó</span></a></li>
				<li><a href="/kapcsolatok/kapcsolatfelvetel/"><em>F</em><b>E</b><span>Kapcsolat</span></a></li>
				
				<li class="accessibility"><a href="/felhasznalo/valtas/vakbarat/" title="Akadálymentes változat"><em>O</em><b>v</b><span>Akadálymentes</span></a></li>
				
			</ul>
		
			<ul class="usermenu">
				<li class="hi"><a href="/felhasznalo/belepes/">Belépés</a> / <a href="/felhasznalo/regisztracio/">Regisztráció</a></li>
				<li class="hi small"><a href="/felhasznalo/emlekezteto/">Jelszó-emlékeztető</a></li>
			</ul>
		
		
		</div>
		<div id="subMenu">
			
			<div>
				<h2><a href="#top">Hatóság</a></h2>
				<ul>
					
					<li ><a href="/magunkrol/bemutatkozas">Bemutatkozás</a></li>
					
					<li ><a href="/magunkrol/szervezeti-felepites">Szervezeti felépítés</a></li>
					
					<li ><a href="/magunkrol/kozbeszerzesek-tanacsa">Közbeszerzések Tanácsa </a></li>
					
					<li ><a href="/magunkrol/dontobizottsag">Döntőbizottság</a></li>
					
					<li ><a href="/magunkrol/kozerdeku-adatok">Közérdekű adatok</a></li>
					
					<li ><a href="/magunkrol/elerhetosegek">Elérhetőségek</a></li>
					
					<li ><a href="/magunkrol/egyuttmukodesi-megallapodasok">Együttműködések</a></li>
					
					<li ><a href="/magunkrol/allasajanlatok">Állásajánlatok</a></li>
					
				</ul>
			</div>
			
			<div>
				<h2><a href="#top">Jogorvoslat</a></h2>
				<ul>
					
					<li ><a href="/jogorvoslat/tudnivalok">Tudnivalók</a></li>
					
					<li ><a href="/jogorvoslat/jogorvoslati-kerelmek-listaja">Kérelmek</a></li>
					
					<li ><a href="/jogorvoslat/hatarozatok-listaja">Határozatok</a></li>
					
					<li ><a href="/jogorvoslat/targyalasi-naptar">Tárgyalási naptár</a></li>
					
					<li ><a href="/jogorvoslat/kozlemenyek">Közlemények</a></li>
					
				</ul>
			</div>
			
			<div>
				<h2><a href="#top">Jogi háttér</a></h2>
				<ul>
					
					<li ><a href="/jogi-hatter/hazai-szabalyozas">Hazai szabályozás</a></li>
					
					<li ><a href="/jogi-hatter/eu-s-szabalyozas">EU-s szabályozás</a></li>
					
					<li ><a href="/jogi-hatter/hirdetmenyekk">Hirdetmények</a></li>
					
					<li ><a href="/jogi-hatter/europai-birosag-iteletei">Európai Bíróság ítéletei</a></li>
					
					<li ><a href="/jogi-hatter/eu-s-hatteranyagok">EU-s háttéranyagok</a></li>
					
					<li ><a href="/jogi-hatter/ppn">PPN</a></li>
					
					<li ><a href="/jogi-hatter/jogalkalmazas-elosegitese">Jogalkalmazás elősegítése</a></li>
					
				</ul>
			</div>
			
			<div>
				<h2><a href="#top">Tevékenységek</a></h2>
				<ul>
					
					<li ><a href="/tevekenysegek/eves-beszamolo">Éves beszámoló</a></li>
					
					<li ><a href="/tevekenysegek/kozbeszerzesi-oktatas">Közbeszerzési oktatás</a></li>
					
					<li ><a href="/tevekenysegek/nyilvantartasok-vezetese">Nyilvántartások vezetése</a></li>
					
					<li ><a href="/tevekenysegek/szerzodes-ellenorzes">Szerződés-ellenőrzés</a></li>
					
					<li ><a href="/tevekenysegek/kozbeszerzesi-etikai-kodex">Közbeszerzési Etikai Kódex</a></li>
					
					<li ><a href="/tevekenysegek/konferenciak">Konferenciák</a></li>
					
					<li ><a href="/tevekenysegek/nemzetkozi-kapcsolattartas">Nemzetközi kapcsolattartás</a></li>
					
					<li ><a href="/tevekenysegek/kozbeszerzesi-statisztikak">Közbeszerzési statisztikák</a></li>
					
				</ul>
			</div>
			
			<div>
				<h2><a href="#top">Kapcsolatok</a></h2>
				<ul>
					
					<li ><a href="/kapcsolatok/tanusito-vedjegyek">Tanúsító védjegyek</a></li>
					
					<li ><a href="/kapcsolatok/kapcsolatfelvetel">Kapcsolatfelvétel</a></li>
					
				</ul>
			</div>
			
		</div>
	</div>
</div>


	

	<div class="container article">

		
		<div class="wrap">
			
    
    <div class="lead">
        <h1></h1>

            <table class="ertesitofej">
                <tr>
                    <th>Közbeszerzési Értesítő száma:</th>
                    <td>2006/34</td>
                </tr>
                <tr>
                    <th>Beszerzés tárgya:</th>
                    <td></td>
                </tr>
                <tr>
                    <th>Hirdetmény típusa:</th>
                    <td>A Közbeszerzési Döntőbizottság határozata KÉ</td>
                </tr>
                <tr>
                    <th>Eljárás fajtája:</th>
                    <td></td>
                </tr>
                <tr>
                    <th>Közzététel dátuma:</th>
                    <td>2006.03.22.</td>
                </tr>
                <tr>
                    <th>Iktatószám:</th>
                    <td>6813/2006</td>
                </tr>
                <tr>
                    <th>CPV Kód:</th>
                    <td></td>
                </tr>
                <tr>
                    <th>Ajánlatkérő:</th>
                    <td></td>
                </tr>
                <tr>
                    <th>Teljesítés helye:</th>
                    <td></td>
                </tr>
                <tr>
                    <th>Ajánlattételi/részvételi jelentkezési határidő:</th>
                    <td></td>
                </tr>
                <tr>
                    <th>Nyertes ajánlattevő:</th>
                    <td></td>
                </tr>
                <tr>
                    <th>Ajánlatkérő típusa:</th>
                    <td></td>
                </tr>
                <tr>
                    <th>Ajánlatkérő fő tevényeségi köre:</th>
                    <td></td>
                </tr>
				<tr>
					<th>Letöltés:</th>
					<td>
						<a href="/ertesito/pdf/portal_6813_2006/" target="_blank">Hirdetmény letöltése PDF formátumban</a>
					</td>
			    </tr>
                
            </table>

    </div>



    <div class="content hirdetmenytartalom">
	
		<pre>
		



KÖZBESZERZÉSEK TANÁCSA
KÖZBESZERZÉSI DÖNTŐBIZOTTSÁG (6813/2006)

1024 Budapest, Margit krt. 85.
Ikt.sz.: D.1087/19/2005.

Tárgy: a Geotorr Mérnöki Szolgáltatások Rt. jogorvoslati kérelme Aba Nagyközség Önkormányzata közbeszerzési eljárása ellen.

A Közbeszerzési Döntőbizottság (a továbbiakban: Döntőbizottság) a Közbeszerzések Tanácsa nevében meghozta az alábbi

HATÁROZAT-ot:

A Döntőbizottság a GEOTORR Mérnöki Szolgáltatások Rt. (1021 Budapest, Budakeszi út 73/C, képviseli: Dr. Dobrossy István Ügyvédi Iroda, dr. Dobrossy István ügyvéd, 4025 Debrecen, Simonffy u. 57. a továbbiakban: kérelmező) által Aba Nagyközség Önkormányzata (8127 Aba, Rákóczi u. 12. a továbbiakban: ajánlatkérő) „átalányáras vállalkozási szerződés Aba, Kálóz, Soponya és Sárkeresztúr települések szennyvízcsatorna hálózata I–II. ütemének kiviteli tervezésére és építésére” tárgyú közbeszerzési eljárása ellen indított jogorvoslati eljárásban a jogorvoslati kérelemnek részben helyt ad és megállapítja, hogy ajánlatkérő megsértette a közbeszerzésekről szóló 2003. évi CXXIX. törvény (a továbbiakban: Kbt.) 56. § (3) bekezdését, 57. § (1) bekezdésére tekintettel az 57. § (4) bekezdés c) és e) pontját, a 69. § (2) bekezdését.
A Döntőbizottság ezt meghaladóan a jogorvoslati kérelmet elutasította, illetve a jogorvoslati eljárást részben megszüntette.
A Döntőbizottság megsemmisíti ajánlatkérő ajánlati felhívását és azt követő döntéseit.
A Döntőbizottság ajánlatkérőt 1 000 000 Ft (azaz egymillió forint) bírsággal sújtja.
Ajánlatkérő a bírság összegét a határozat kézhezvételétől számított 15 napon belül a Közbeszerzések Tanácsa Magyar Államkincstárnál vezetett 10032000-01720361-00000000 számú számlájára köteles befizetni.
Kötelezi a Döntőbizottság ajánlatkérőt, hogy a határozat kézhezvételétől számított 15 napon belül fizessen meg a kérelmező részére 150 000 Ft (azaz egyszázötvenezer forint) igazgatási szolgáltatási díjat.
A határozat ellen fellebbezésnek, újrafelvételi, méltányossági eljárásnak helye nincs. A határozat érdemi részének felülvizsgálatát, annak kézhezvételétől számított 15 napon belül keresettel a Fővárosi Bíróságtól lehet kérni. A keresetlevelet a Fővárosi Bírósághoz címezve, de a Döntőbizottsághoz kell benyújtani.
A határozat megszüntető rendelkezése ellen a határozat kézbesítésétől számított 8 napon belül külön jogorvoslati kérelmet lehet benyújtani. A külön jogorvoslati kérelmet a Fővárosi Bírósághoz kell címezni, de a Döntőbizottságnál kell benyújtani.

INDOKOLÁS

A Döntőbizottság a D.805/2005. számú jogorvoslati eljárás, a közbeszerzési eljárás iratai és a felek írásbeli, tárgyalási nyilatkozatai alapján az alábbi tényállást állapította meg:
Aba, Kálóz, Sárkeresztúr és Soponya községek önkormányzatai 2004. november 18-án gesztori megállapodást kötöttek a négy települést érintő szennyvízelvezetés és -tisztítás beruházás közös költségvetéssel történő megvalósítására. Gesztor önkormányzatként Aba Nagyközség Önkormányzatát jelölték ki.
A beruházás megvalósíthatósága érdekében címzett- és céltámogatási igényt nyújtottak be, melyben a beruházási költség áfa nélkül 3 219 299 000 Ft, beruházási költség előzetesen felszámított, de le nem vonható áfával – 4 024 124 000 Ft. Az Országgyűlés 2005. június 20-án fogadta el a helyi önkormányzatok 2005. évi új címzett támogatásáról szóló 2005. évi LX. törvényt, melyben 2 333 348 000 Ft támogatást biztosítottak, megadva annak ütemezését is.
Aba, Kálóz, Sárkeresztúr és Soponya községek 2004. október 25-én keretszerződést kötöttek az ÖKOTÁM szennyvízcsatornázást és szennyvíztisztítást elősegítő alapítvánnyal és a későbbiek során ezen alapítvány közreműködésével és támogatásával kívánták megvalósítani beruházásukat.
Ajánlatkérő a Kbt. IV. fejezete szerinti közösségi értékhatárt elérő nyílt közbeszerzési eljárásra vonatkozó ajánlati felhívását 2005. július 14-én tette közzé az Európai Unió Hivatalos Lapjában. Ajánlatkérő dokumentációt is összeállított, továbbá a feltett kérdéseket írásban is megválaszolta. A közbeszerzési eljárás során az ÖKOTÁM Alapítvány is adott tájékoztatást ajánlatkérő részére, hogy a címzett támogatás alapján, a víziközmű társulati hitellel az önkormányzati területhasznosítással és egyéb források bevonásával milyen összegű fedezet áll ajánlatkérő részére. Az ajánlattételi határidőre 2005. augusztus 19-re egy ajánlattevő, a Geotorr Rt. nyújtotta be az ajánlatát. Ajánlatkérő 2005. augusztus 25-én hirdette ki az eljárást lezáró döntését, a benyújtott ajánlatot érvényesnek fogadta el, a közbeszerzési eljárását a Kbt. 92. § c) pontja alapján eredménytelenné nyilvánította arra hivatkozással, hogy a Geotorr Rt. árajánlata meghaladja a rendelkezésre álló fedezetet.
A Geotorr Rt. ajánlatkérő ezen döntése ellen jogorvoslati kérelmet nyújtott be. A Döntőbizottság D.805/7/2005. számú, 2005. november 22-én kelt határozatával a Geotorr Rt. ezen jogorvoslati kérelmét elutasította. A Döntőbizottság határozata indokolásának 21. oldalán rögzítette, hogy a jogorvoslati eljárásban mind az ajánlatkérő, mind a Geotorr Rt. a beszerzés tárgyát képező beruházás műszaki tartalmának becsült értékére önmagukhoz képest is többmilliárd forinttal eltérő nyilatkozatokat tett.
A Döntőbizottság határozata nem jogerős, annak felülvizsgálata iránt a Geotorr Rt. keresetlevelet nyújtott be a Fővárosi Bírósághoz.
Ajánlatkérő ezt követően nem az ÖKOTÁM Alapítvánnyal kötött szerződés alapján, nem annak feltételrendszere mellett újabb közbeszerzési eljárást indított. Ajánlatkérőnek a Kbt. IV. fejezete szerinti nyílt eljárás megindítására vonatkozó ajánlati felhívása 2005. december 13-án került a közzétételre az Európai Unió Hivatalos Lapjában.
Ajánlatkérő felhívása II.1.2) pontjában közölte, hogy a beszerzése magában foglalja a tervezést és a kivitelezést, a II.1.5) pont értelmében átalányáras vállalkozási szerződés megkötésére irányul a közbeszerzési eljárás. E pontban, valamint a II.2.1) pontban határozta meg a beszerzése mennyiségét, méghozzá településenként, ütemenként, külterületenként, hálózat átemelőként. Megadta az út helyreállítást is kettébontva: önkormányzati utaknál teljes szélességben, közútkezelő kht. esetében sávosan. Gravitációs csatornákra, nyomóvezetékekre bontottan a beszerzése tárgyát ismertette, közölte az I. ütem főműveit, a nyomóvezetékek specifikációját, hosszúságát, valamint a hálózati átemelők számát.
Ajánlatkérő közölte, hogy a teljesítés határideje 2006. december 31-e.
A finanszírozási és fizetési feltételek körében arról adott tájékoztatást, hogy a fizetés havi részszámlák alapján történik. Rendelkezett arról, hogy ajánlatkérő a nyertes ajánlattevőktől gazdasági társaság létrehozását nem követeli meg, együttes ajánlat esetén a vezető céget kell megjelölni, a konzorciumi együttműködési szerződést az ajánlathoz kell csatolni.
Ajánlatkérő felhívásában meghatározta a részvételi feltételeket és az alkalmassági követelmény rendszerét.
Ajánlatkérő felhívása III.2.1) pontjában a pénzügyi, gazdasági alkalmatlanság körében – egyebek mellett – előírta, hogy alkalmatlan az ajánlattevő, illetve a közbeszerzés értékének 10%-át meghaladó mértékben igénybe venni kívánt alvállalkozó, illetve a közös ajánlattevő külön-külön, ha:
– az ajánlattevő, a közös ajánlattevők esetén legalább az egyik ajánlattevő saját tőkéje nem éri el az 1000 M Ft-ot, a 10%-ot meghaladó alvállalkozó esetén pedig a 150 M Ft-ot,
– bármelyiküknek bármely számláján 2002. január 1-je óta akár egy alkalommal is sorban állás volt,
– az ajánlattevő vagy konzorcium esetén legalább az egyik tagnak számlavezető bankjainál nincs összességében 500 M Ft likvid pénzeszköze (kihasználatlan hitelkeret és bank által igazolt, rendelkezésre álló szabad pénzeszközállomány együttesen).
Ajánlatkérő a műszaki alkalmasság körében előírta, hogy alkalmatlan az ajánlattevő, ha nem rendelkezik (konzorciumnál nem rendelkeznek együttesen) – egyebek mellett – legalább 40 fő saját foglalkoztatású fizikai átlagállománnyal 2004. évben.
Ajánlatkérő felhívása III.2.2) pontjában határozta meg a gazdasági és pénzügyi alkalmasság igazolási módját. Előírta, hogy ajánlattevőnek, a közbeszerzés értékének 10%-át meghaladó mértékben igénybe venni kívánt alvállalkozónak, valamint a közös ajánlattevőnek csatolnia kell valamennyi számlavezető pénzintézet valamennyi pénzforgalmi számlájáról szóló 60 napnál nem régebbi keltezésű, eredeti vagy közjegyző által hitelesített igazolását az alábbi tartalommal:
– mióta vezeti a gazdálkodószervezet bankszámláját,
– hitelképessége,
– számláján 2002. január 1-jétől kezdődően sorban állás volt-e. 
Ajánlatkérő kérte a 2002., 2003., 2004. évekre vonatkozó, a számviteli törvénynek megfelelő mérleg és eredménykimutatás csatolását is, az egyéb igazolási módokon túlmenően.
Ajánlatkérő a műszaki, illetve szakmai alkalmasság igazolására – egyebek mellett – a felhívás III.2.3) pontjában kérte a 2004. évről szóló KSH statisztikai létszámjelentés másolatát.
Ajánlatkérő felhívása IV.2) pontjában az összességében legelőnyösebb ajánlat elbírálási részszempontjait az alábbiakban határozta meg: 
részszempontok
 súlyszámok
1. ajánlati ár (bruttó HUF)
 45
2. projektterv
 40
3. a település közlekedésének és az ingatlantulajdonosok ingatlanjaira történő bejárásának csatornaépítés ideje alatti biztosítására tett intézkedések
 10
4. a település életének csatornaépítés és üzemelés miatt zavarásának minimalizálására tett intézkedések
 10
5. az eredeti állapotnak megfelelő helyreállítás műszaki színvonala
 10
6. a környezetvédelem érdekében tett intézkedések
 10
7. garanciális idő hossza (hónap) (12–60)
 10
8. fizetési határidő (nap) (30–90)
 5
A felhívás VI.4) egyéb információk aa) pontjában közölte, hogy a ponthatárok közötti pontszám meghatározásának módszerei a következők:
– 1. szempont tekintetében: értékarányosítás
– 2–6. szempont tekintetében: sorbarendezés,
– 7–8. szempont tekintetében: hasznossági függvény alkalmazásával (lásd. dokumentáció).
Ajánlatkérő felhívásában az ajánlati kötöttség minimális időtartamát 120 napban határozta meg az ajánlattételi határidő lejártától számítva. 
Ajánlatkérő felhívása VI.3) pontjában további információkat bocsátott az ajánlattevők rendelkezésére. Közölte, hogy az elbírálás szempontjai csökkenő fontossági sorrendben kerültek meghatározásra.
Ajánlatkérő ajánlati biztosíték nyújtási kötelezettséget is előírt. E körben a VI.3) e) pontban akként rendelkezett, hogy annak rendelkezésre bocsátási határideje azonos az ajánlat benyújtásának határidejével. Előírta továbbá, hogy a bankgaranciának az ajánlat benyújtásának határidejétől számított 90 napig kell érvényesnek lenni.
Ajánlatkérő kérte, hogy a szerződéstervezetben valamennyi áradatot nettó összeg + áfa összege = bruttó összeg formában kell szerepeltetni. Ajánlatkérő tájékoztatást adott arról, hogy a beruházás megvalósításához állami támogatásban részesül. Közölte, hogy a részszempontokra adható pontszám alsó és felső határa 1–10 pont. Tájékoztatást adott arról is, hogy az ajánlattevő pénzügyi és gazdasági, valamint műszaki, illetve szakmai alkalmasságának feltételeit és igazolását a minősített ajánlattevők jegyzékéhez képest szigorúbban határozta meg.
Ajánlatkérő dokumentációt is összeállított, ebben határozta meg az ajánlatok benyújtásával szemben támasztott formai és tartalmi követelményeit, ez tartalmazta a kötelező jellegű szerződéstervezetet, valamint kiterjedt a műszaki tervdokumentációra is.
A dokumentáció 3. oldalán ajánlatkérő tájékoztatást adott arról, hogy a beruházás pénzügyi fedezetéül állami támogatás (címzett támogatás) és önkormányzati saját, továbbá lakossági (társulati) forrás szolgál. Az állami támogatások mértékének és ütemének változása miatt, a beruházó által kezdeményezett terjedelem és határidő módosítást vagy építés-meghiúsulást az ajánlattevő vis maior esetének el kell, hogy fogadja és ezek miatt az ajánlatkérővel szemben követelést nem támaszthat.
Az ajánlat tartalmi követelményei között ajánlatkérő a dokumentáció 4. oldalán előírta pénzügyi és műszaki ütemterv, valamint árazott költségvetés csatolását.
Ajánlatkérő közölte, hogy a tenderdokumentációban szereplő költségvetés kiegészíthető az ajánlattevő által szükségesnek ítélt egyéb tételekkel, illetve többletmennyiségekkel.
Ajánlatkérő a dokumentáció 5. oldalán rögzítette a műszaki, pénzügyi ütemtervvel kapcsolatos tartalmi, formai előírásokat: naptári hetes bontású ütemterv, vezeték jelenkénti, átemelőnkénti, szippantottszennyvíz-fogadó bontásban, azon belül az alábbi munkanemek szerinti szakaszolásban: kiviteli tervezés, építés, próbaüzem, műszaki átadás-átvétel. Ezen túlmenően kérte a szennyvízcsatorna-építés, továbbá az átemelő-építés munkanemenkénti további bontását is.
A dokumentáció 6. oldalán ajánlatkérő közölte, hogy a befejezési határidőre prognosztizált fix átalányáras ajánlati árat az árazott költségvetés tételei szerint kell kidolgozni. A munkarészenkénti megjelölt összegnek fedezetet kell nyújtania a megvalósítás időtartama alatt bekövetkező esetleges árváltozásokra is. Tartalmazniuk kell mindazon költségeket, amelyek az ajánlat tárgyának I. osztályú megvalósításához és üzembe helyezéséhez szükséges. Ajánlatkérő ugyanezen az oldalon adott tájékoztatást a rendelkezésére álló fedezet bruttó összegéről:
I. ütem (címzett támogatásban részesülő) vonatkozásában 3 329 535 000 Ft, II. ütem (nem támogatott műszaki tartalom) vonatkozásában 1 645 707 000 Ft. Ajánlatkérő egyértelműen közölte, hogy a szennyvízcsatorna házi bekötéseinek kivitelezését a közcsatorna építésével összhangban kell elvégezni. Rögzítette, hogy a beruházás eredményfelelősségének bizonyításához igazolni kell a szennyvízátemelők vonatkozásában a szivattyúk előírt vízszállítási kapacitását és a szaghatások kiküszöbölését, a csatornahálózat vonatkozásában a tervekben, a hossz-szelvényekben rögzített átmérők megvalósulását és a meghatározott tűréshatáron belül az eséseket.
Az ajánlatkérő kötelező jellegű szerződéstervezete a felhívással összhangban tartalmazta a 2.2) pontban a beszerzés tárgyát.
A szerződéstervezet 4. pontja az építésszervezésre, a kivitelezésre vonatkozó ajánlatkérői követelményeket rögzítette.
A 4.1. pont alatt ajánlatkérő előírta, hogy a vállalkozó a kivitelezés megkezdése előtt köteles állapotrögzítő videofelvételek készítésére, hogy az esetleges későbbi állagromlások egyértelműen kivizsgálhatók legyenek. Ajánlatkérő a 4.2. pont alatt rögzítette, hogy a vállalkozó ajánlatának megfelelően alvállalkozó igénybevételére jogosult, a vállalkozó az igénybe vett alvállalkozójáért úgy felel, mintha a munkát maga végezte volna.
A 4.5. pont szerint a vállalkozó a munkaterület átadás-átvételétől a műszaki átadás-átvétel időpontjáig felelősséggel tartozik a munkaterületen végzett tevékenységéért, beleértve a munkagépek, eszközök, berendezések és építési anyagok tárolását és őrzését, az élet- és vagyonbiztonságot.
A 4.6. pont értelmében a vállalkozó kötelezettsége a bontási anyagok, hulladékok és környezetkárosító anyagok környezetvédelmi követelményeknek megfelelő kezelése és elhelyezése, valamint a munkaterület melletti csapadékvíz-elvezető rendszerek műszaki állapotának és a vízfolyások vízminőségének megóvása és rongálódás esetén azok helyreállítása.
A 4.12. pont értelmében a vállalkozónak és alvállalkozóinak az anyagok, gépek és eszközök mozgatását úgy kell végeznie, hogy a szállítás során felhasznált utak, járdák és közterületek károsodást és sérülést ne szenvedjenek. A szállító útvonalak kiépítésével, karbantartásával, megerősítésével, javításával és helyreállításával kapcsolatos mindennemű tevékenység a vállalkozó feladata és azok költségei is őt terhelik. A szállítási, mozgatási tevékenység során előidézett károsodásért vagy – szennyezésért – a vállalkozót terheli minden felelősség és következmény.
Ajánlatkérő a 4.13. pontban előírta, hogy a vállalkozó saját költségén köteles a beruházás kivitelezésére és megvalósítására, valamint a hibák kijavítására ennek során biztosítani a munkaterület őrzését, a dolgozók egyéni és kollektív védőszerelését, biztosítani és fenntartani az összes világítást, elkerítést, táblát, figyelmeztető jelzést, amelyek a megépült művek védelmére vagy mások biztonsága és kényelme érdekében szükségesek. Köteles megtenni az összes intézkedést a környezet védelmére és elkerülni a személyek, a közvagyon vagy mások kárát és sérülését, amelyeket a légszennyezés, a zaj, vagy egyéb okok eredményeznek.
Ajánlatkérő a szerződéstervezet 7.10. pontjában határozta meg, hogy az ajánlati árnak milyen tételekre, tényezőkre kell különösen fedezetet biztosítani. 
E körben – többek között – az alábbiakat is felsorolta:
– földvisszatöltés (ha szükséges talajcserével), rétegenkénti tömörítés,
– útelzárás, forgalomirányítás és -terelés,
– ideiglenes bejárók és átjárók,
– bármilyen, a kivitelezéssel összefüggő tervezési, művezetési, engedélyezési, zöldkár-elhárítási költségek,
– a munka- és balesetvédelmi berendezések,
– projekt információs- és KRESZ-táblák biztosítási, tervezési, beszerzési létesítési és fenntartási költségek,
– aszfaltozott út bontásából származó, veszélyes hulladéknak minősülő törmelék elszállítása és hatóságilag engedélyezett helyre történő lerakása, dokumentálása,
– útlezárás, forgalomelterelés,
– az út helyreállítása – közutak vonatkozásában a FEMÁK Kht. közútkezelői előírásai – önkormányzati utak vonatkozásaiban a szerződéstervezet szerint,
– közúton folyó kivitelezéssel összhangban készülő, a vállalkozó munkaszervezését magában foglaló forgalomkorlátozási tervek elkészítése,
– szennyvízátemelők kellemetlen szaghatások elleni megfelelő műszaki védelemmel való ellátása,
– külterületi nyomvezeték nyomvonalának jelzőszalaggal történő megjelölése.
A dokumentáció III. pontja tartalmaz szabályozást az ajánlatok elbírálására vonatkozóan. A III.1. pont vonatkozik az ajánlati árra, e körben ajánlatkérő közölte, hogy a rendelkezésére álló fedezetnél 10%-kal kisebb ajánlati árat ajánlatkérő kirívóan alacsonynak minősíti.
A III.2. pontban ajánlatkérő Projektterv címszó alatt az alábbi szabályozást adta.
III/2. Projektterv
Az ajánlatkérő ezen részszempont értékelése során az ajánlattevő adott alszempontra tett megajánlásait sorba rendezi.
A helyezéshez rendeli a pontot az ajánlatkérő úgy, hogy a pontozás léptéke 9 pont (érvényes ajánlatok száma –1)
pl. 4 érvényes ajánlat esetén:
a legjobb: 10 pont
a 2.: 7 pont
a 3.: 4 pont
a 4.: 1 pont
– Az ajánlatkérő az adott projektterv keretein belül tett megajánlásoknak az alszempontban megfogalmazott cél elérése érdekében való megfelelőségének foka (mennyire tudja a kívánt célt elősegíteni), teljes körűsége,
– a projektterv elem szerinti tevékenység egyes elemeinek szükségszerűsége, helyes logikai sorrendje, belső összefüggéseinek feltárása,
– a projektterv szerinti tevékenységgel kapcsolatban az ajánlatban foglalt módszer szerinti teljesítést akadályozó potenciális kockázati tényezők feltárása, a kiküszöbölésük érdekében tervezett intézkedések.
Az ajánlatkérő a projekttervet az ajánlati felhívásban szereplő alszempontok szerint értékeli. A fenti ismérvek szerint az adott alszempontra tett legmegfelelőbb megajánlást tévő ajánlattevő 10 pontot kap az adott alszempontra. A többi ajánlattevő annak arányában kap pontot, hogy a fenti ismérvek szerinti megfelelősége hogyan aránylik a legmegfelelőbbhöz.
Ajánlatkérő műszaki dokumentációja tartalmazta a hatáskörrel rendelkező közigazgatási szervek által kiadott határozatokat, engedélyeket, szakhatósági hozzájárulásokat, illetve az azokban foglalt előírásokat, valamint a műszaki dokumentációt. Ajánlatkérő elkészítette az összesített műszaki leírását is. Ebben egyebek között rögzítette a 2. oldalon, hogy a FEMÁK Kht. kezelésében lévő közutakon a munkavégzés idejére a kivitelezőnek ideiglenes forgalomkorlátozási tervet kell készíteni és a munkaterület átadása előtt 30 nappal engedélyezésre a FEMÁK Kht.-hoz benyújtani. Munka csak jóváhagyott forgalomkorlátozási terv birtokában kezdhető el. Az önkormányzati kezelésben lévő közutak forgalomkorlátozási előírásait a beruházó önkormányzat határozza meg. Ez tartalmazza a kivitelezéssel kapcsolatos általános és specifikus előírásokat is. Külön rendelkezik az építés alatti forgalom biztosításáról. A 3. oldalon e körben előírja, hogy az utcák keskeny voltára tekintettel részleges vagy teljes útlezárás mellett építhetők a vezeték egyes szakaszai. A lezárás idejét egyeztetni kell az önkormányzattal, a lakókat időben értesíteni kell, mindenkor biztosítani kell a megkülönböztető jelzést használó járművek bejutását, fenn kell tartani a biztonságos gyalogos közlekedést is, a forgalom korlátozása csak a minimálisan szükséges ideig lehetséges. Külön kitér az út helyreállításra vonatkozó előírásokra is, e körben rögzíti: az önkormányzati utak esetében az út helyreállításának az eredeti burkolat rétegrendje szerint kell elkészülni, a FEMÁK Kht. kezelésében levő utakra vonatkozóan a helyreállítás műszaki tartalmát a közútkezelői hozzájárulások tartalmazzák. Magánterületen végzett munkavégzés befejeztével a tulajdonossal az eredeti állapotnak megfelelő helyreállítást írásban jóváhagyatni szükséges. Kitér arra is az összesített műszaki leírás, hogy milyen kötelezettségek terhelik az ajánlattevőt a munkavédelem, biztonságtechnika, a tűzvédelem körében. Előírja, hogy a létesítés során keletkező kommunális jellegű hulladékok és ipari hulladékok a település által használt hatóságilag engedélyezett lerakóba kerülnek elhelyezésre. A keletkező veszélyes hulladékok (olajfelszívó anyagok stb.) gyűjtését, kezelését, hasznosítását vagy ártalmatlanítását a módosított 102/1996. (VII. 12.) MT rendelet szerint kell megoldani a kivitelezőknek.
A műszaki dokumentációba becsatolásra kerültek a Közútkezelő Kht. specifikált előírásai a helyreállításra, a forgalomkorlátozásra, a Közép-Dunántúli Környezetvédelmi Felügyelőség szakhatósági hozzájárulása, a Fejér Megyei Növényegészségügyi és Talajvédelmi Állomás szakhatósági hozzájárulása, melyekben mindkét szakhatóság részletes előírásokat tett arra vonatkozóan, hogy a kivitelezés során milyen feladatokat kell az adott vállalkozónak ellátni.
A kérelmező 2005. december 28-án nyújtotta be a jogorvoslati kérelmét ajánlatkérő ajánlati felhívása ellen, melyben kérte jogsértés megállapítását, ajánlatkérő felhívását a törvénynek megfelelő eljárásra, illetve ajánlatkérő döntésének meghozatalát feltételhez kötni, továbbá jogkövetkezmények alkalmazását, valamint ideiglenes intézkedésként a közbeszerzési eljárás felfüggesztését.
A kérelmező álláspontja szerint sérti a Kbt. 69. § (3) bekezdését az, hogy ajánlatkérő követelményként támasztotta azt, hogy az ajánlattevő saját tőkéje érje el az 1 milliárd forintot, a 10%-ot meghaladó alvállalkozó esetén pedig a 150 millió forintot. A kérelmező azt nem vitatta, hogy a Kbt. szabályozása alapján fennáll az arra vonatkozó jogi lehetőség, hogy ajánlatkérő a pénzügyi, gazdasági alkalmassági igazolására a saját tőke nagyságrendje vonatkozásában támasszon alkalmassági feltételt. Ugyanakkor megítélése szerint minden egyes esetben a konkrét közbeszerzés tárgyára és feltételrendszerére tekintettel kell megítélni, hogy szükséges-e és milyen nagyságrenden ilyen követelmény támasztása. E körben arra is hivatkozott a kérelmező, hogy ajánlatkérő pénzügyi, gazdasági alkalmassági követelményként támasztotta azt is, hogy az ajánlattevő vagy konzorcium esetén legalább az egyik tagnak a számlavezető bankjánál legyen összességben 500 millió forint likvid pénzeszköze (kihasználatlan hitelkerete és bank által igazolt rendelkezésre álló szabad pénzeszköz állománya együttesen). A kérelmező szerint e likvid pénzeszköz követelmény mellett már csökken az ajánlatkérő által elvárt saját tőkével szemben támasztandó alkalmassági feltétel relevanciája. Figyelemmel kell lenni arra is, hogy a tevékenység finanszírozhatósága csak részben függ a saját tőkétől. A kérelmező a 2006. január 19-én kelt előkészítő iratában részletesen ismertette, hogy milyen széles lehetősége áll fenn ajánlatkérőknek arra, hogy megvizsgálja az ajánlattevők pénzügyi, gazdasági helyzetét, ehhez milyen mutatókat, pénzügyi, gazdasági adatokat használhatnak fel. Ismertette a saját tőke összetételét: jegyzett tőke, a cégbíróságon bejegyzett tőke, jegyzett, de még be nem fizetett tőke, tőketartalék, eredménytartalék a vállalkozás leadózott eredménye, lekötött tartalék, értékelési tartalék: egyes befektetett eszközöknél a piaci értéken való értékelés lehetősége, értékhelyesbítés értékelési tartaléka, valós értékelés értékelési tartaléka; mérleg szerinti eredmény: tárgyévben keletkezett tiszta eredmény. A kérelmező ebből azt a következtetést vonta le, hogy a saját tőkének vannak olyan elemei, amelyek terhére kötelezettség nem teljesíthető, azok csupán tartós forrást jelentenek, így a saját tőke nagyságának vizsgálata önmagában nem elégséges annak megítélésére, hogy képes-e a társaság a gazdálkodásának finanszírozására.
A kérelmező közölte, hogy önmagában a saját tőke követelményt nem támadja, hanem annak nagyságrendjét. Megítélése szerint az 500 millió forintos likvid pénzeszközre vonatkozó előírásra és a részletfizetési lehetőségre is tekintettel egy 200–500 millió forint saját tőkével rendelkező társaság is pénzügyi, gazdasági szempontból alkalmasnak minősül. E körben hivatkozott arra is, hogy számos, 1 milliárd forintnál kisebb saját tőkével rendelkező szennyvízcsatornázásra szakosodott társaság van, aki alkalmas ennek a munkának az elvégzésére. Konkrétan a Nyírvíz Építő és Szolgáltató Kft.-re, a Diamit Rt.-re és a DUVIÉP 2000 Kft.-re hivatkozott, csatolta ezen cégek 2004. évi éves beszámolóját.
A saját tőke vonatkozásában tett ajánlatkérői előírást olyan szempontból is sérelmezte a kérelmező, hogy nem határozta meg ajánlatkérő, hogy az 1 milliárd forintos saját tőke követelménye melyik évre vonatkozik. Ajánlatkérő előírta és kérte a 2002., 2003. és 2004. évre vonatkozóan a számviteli törvénynek megfelelő mérleg és eredménykimutatás becsatolását, azonban nem közölte, hogy melyik évben kell e követelménynek megfelelni. Utalt arra is a kérelmező, hogy a korábbi évek mérleg- és eredménykimutatásaiban feltüntetett saját tőke nagyságrendek a kivitelezés tényleges időpontjára, 2006-ra vonatkozóan nem nyújtanak közvetlen következtetés levonására alapot. Így megítélése szerint az ajánlatkérőnek lehetősége lett volna arra, hogy más típusú igazolást kérjen e körben, mint a mérleg- és eredménykimutatások.
A kérelmező szerint indokolatlan és szükségtelen a 10%-os mértéket meghaladó alvállalkozók tekintetében támasztott 150 millió forintos saját tőke követelmény. E körben előadta, hogy a beszerzés tárgya szerinti szennyvíz-csatornázási munkáknál alvállalkozók bevonására jellemzően gép- és eszközbeszerzéseknél, illetve földmunkák végzésénél kerül sor. E társaságok jellemzően nem rendelkeznek ilyen nagyságrendű saját tőkével. A kérelmező szerint ajánlatkérő számára megfelelő biztosítékot jelent az ajánlattevő pénzügyi, gazdasági alkalmassága, és egyébként is ajánlattevő felel az általa igénybe vett alvállalkozó teljesítéséért.
A kérelmező szerint sérti a Kbt. 69. § (3) bekezdését ajánlatkérő azon követelménye, melynek mind az ajánlattevőnek, mind a 10%-os mértéket meghaladó alvállalkozónak meg kell felelni, hogy bármely számlájukon nem lehet 2002. január 1-je óta akár egy alkalommal is sorban állás. Megítélése szerint ezen ajánlatkérői előírás azt jelenti, hogy az ajánlattevőt akár egynapos sorban állás esetén is alkalmatlanná kell nyilvánítani. Ebből pedig nem lehet következtetést levonni arra, hogy alkalmatlan a feladat elvégzésére, hiszen például előfordulhat, hogy az ajánlattevőnek évekkel ezelőtt volt 1-2 napos sorban állása valamely technikai hibából eredően.
A kérelmező álláspontja szerint sérti a Kbt. 69. § (3) bekezdését ajánlatkérő azon követelménye, hogy alkalmatlan az ajánlattevő, ha nem rendelkezik, konzorciumnál ha nem rendelkeznek együttesen legalább 40 fő saját foglalkoztatású fizikai átlagállománnyal 2004. évben.
A kérelmező azt nem vitatta, hogy a Kbt. szabályozása megadja az arra vonatkozó jogi lehetőséget az ajánlatkérőknek, hogy éves statisztikai állomány létszámáról készült kimutatásra vonatkozó alkalmassági feltételt támasszanak. Emellett azonban a kérelmező szerint tekintettel kell lenni arra, hogy a Ptk. 391. § (2) bekezdése értelmében vállalkozási szerződés esetén a vállalkozó alvállalkozó igénybevételére jogosult, mely esetben az alvállalkozóért úgy felel, mintha a munkát maga végezte volna. A kérelmező szerint az ajánlatkérő számára közömbös, irreleváns az, hogy a fővállalkozó az adott tevékenységet vele munkaviszonyban, vállalkozási jogviszonyban, esetleg megbízási jogviszonyban álló személyek útján valósítja-e meg. A kérelmező azt nem vitatta, hogy ajánlatkérő nem fővállalkozási szerződés megkötésére írta ki a közbeszerzési eljárását, azonban megítélése szerint ilyen nagyságrendű beruházásoknál automatikusan adódik az, hogy a vállalkozó gyakorlatilag szervezési tevékenységet végez és nem szükséges az, hogy rendelkezzen saját személyi állománnyal. Amennyiben elnyeri a kivitelezésre vonatkozó jogot, fennáll a lehetősége arra, hogy akár saját, akár kölcsönvett munkaerővel, akár alvállalkozókkal megvalósítsa a munkát, 40 fő felvétele biztosított. E körben utalt arra is, hogy az ajánlattevők technikai felszereltséggel rendelkeznek. Továbbá arra is, hogy a 2004. évi statisztikai létszámnak nincs közvetlen összefüggése a 2006. évi teljesítési időponttal.
A kérelmező álláspontja szerint több okból jogsértő az ajánlatkérő által megjelölt, összességében legelőnyösebb ajánlat bírálati szempont alkalmazásakor a rész-, illetve alszempont meghatározása, továbbá az ehhez kapcsolódó súlyszámok megállapítása, az értékelés megadott módszere.
A kérelmező e körben elsődlegesen azt sérelmezte, hogy ajánlatkérőnek az Európai Unió Hivatalos Lapjában közzétett felhívása alapján az állapítható meg, hogy ajánlatkérő 8 részszempontot határozott meg, az elnevezése is részszempont és folyamatos a sorszámozásuk, így a 2-től 6. alattiak önálló részszempontok a felhívásban. Ajánlatkérő az egyéb információk között sem hivatkozott arra, hogy nem részszempontokat, hanem alszempontokat határozott meg. Egyébként a kérelmező szerint az Európai Unió Hivatalos Lapjában történő közzététel esetén is fennáll az arra vonatkozó megfelelő jogi lehetőség, hogy feltüntessék az alszempontokat. Utalt arra is, hogy a dokumentáció szabályozása sem egyértelmű e körben.
A kérelmező előadta, hogy megítélése szerint az ajánlati ár részszempont 45-ös súlyszáma mellett a projektterv 40-es súlyszámával, a garanciális idő részszempont 10-es súlyszámával és a fizetési határidő 5-ös súlyszámára tekintettel az ajánlati ár tényleges jelentősége nem érvényesül. Márpedig a Kbt. 57. § (3) bekezdés b) pontja értelmében a részszempont tényleges jelentőségével arányban álló szorzószámokat, súlyszámokat kell meghatározni. A kérelmező arra vonatkozóan is készített levezetést, hogyha az ajánlati árak között csak 10%-os mértékű a szóródás, akkor a projektterv szubjektív értékelése mellett a projekttervre adható pontszámok jelentősége túlértékelődik, és a további részszempontok sem ellensúlyozzák ezt.
A kérelmező szerint a projektterv részszempont, illetve annak alszempontjainak a meghatározása nem felel meg a Kbt. 57. § (4) bekezdésében meghatározott azon követelménynek, hogy a részszempontoknak mennyiségi vagy más módon értékelhető tényezőkön kell alapulniuk és a közbeszerzés tárgyával, illetőleg a szerződés lényeges feltételeivel kell kapcsolatban állniuk. Előadta, hogy az ajánlati felhívásban ajánlatkérő nem határozott meg olyan objektív szempontokat, amelyekkel tájékoztatást adna arról ajánlatkérő, hogy mi alapján fogja a pontokat megállapítani.
A kérelmező megítélése szerint nem elegendő a felhívásban az értékelés módszerére adott ajánlatkérői tájékoztatás, ugyanis a módszereknek csak a részletes ismertetése történhet meg a dokumentációban, azonban a felhívásban az értékelés módszerét legalább olyan részletességgel meg kell adni, hogy a potenciális ajánlattevők meg tudják ítélni, hogy az egyes részszempontok körében az ajánlatkérő milyen intézkedések megtételét várja el és értékeli. A kérelmező szerint a dokumentációban meghatározottak sem adnak a felhíváshoz képest részletes tájékoztatást és a dokumentációban módszerként megadottak alapján sem ellenőrizhető ajánlatkérő értékelésének a helyessége, például a szükségesség, a helyes logikai sorrendnél kérdéses, hogy melyik ajánlat előnyösebb ilyen szempontból a sorba rendezés során.
A kérelmező e körben hivatkozott a Közbeszerzések Tanácsa 2/2004. (K. É. 84.) ajánlására is. A kérelmező szerint a projektterv értékelésére vonatkozó ajánlatkérői szabályozás nem felel meg az irányelvben és a Kbt.-ben rögzített objektivitás követelményének, miután nem mennyiségi vagy más módon értékelhető tényezőkön alapul, magában rejti a diszkriminációnak a lehetőségét. Kérelmező szerint, a település közlekedésének és az ingatlantulajdonosok ingatlanaira történő bejárásának csatornaépítés ideje alatti biztosítási intézkedésekre vonatkozó alszempontja nem kapcsolódik szorosan a közbeszerzés tárgyához és nem értékelhető objektívan. A két másik alszempont tekintetében (a település életének csatornaépítés és üzemelés miatti zavarásának minimalizálására tett intézkedések és az eredeti állapotnak megfelelő helyreállítás műszaki színvonala) a kérelmező arra hivatkozott, hogy az ajánlatkérő nem konkrét követelményeket írt elő, hanem az ajánlattevőkre bízta, hogy ezen bírálati szempontok körében mit ajánlanak meg. Így maga az értékelés nem mennyiségi, más módon értékelhető tényezőkön alapul, illetve az ajánlatok nem lesznek egymással objektíven összevethetők, összehasonlíthatók.
A kérelmező a 2005. december 28-án benyújtott írásbeli jogorvoslati kérelme 6. pontjában előadta, hogy ajánlatkérő ajánlati felhívásában a pénzügyi, gazdasági alkalmasság feltételei közül az első, a harmadik és a negyedik francia bekezdésben, valamint a műszaki alkalmasság körében az első négy francia bekezdésben meghatározott alkalmassági feltételeknek a közös ajánlattevőknek külön-külön kell megfelelniük. A kérelmező ezt követően idézte a Kbt. 69. § (5) bekezdését, amely úgy rendelkezik, hogy az ajánlattevők együttesen is megfelelhetnek az előírt alkalmassági követelményeknek, kivéve, ha az ajánlatkérő ettől eltérően rendelkezik, amelynek indokát az ajánlati felhívásban vagy a dokumentációban köteles megadni. Kérelmező előadta, hogy megfelelő indokolást sem az ajánlati felhívás sem pedig a dokumentáció nem tartalmaz, ezért megállapítható, hogy ajánlatkérő megszegte a Kbt. 69. § (5) bekezdését.
A kérelmező a 2006. január 17-én tartott tárgyaláson úgy nyilatkozott, hogy ajánlatkérő alkalmassági feltételrendszeréből csak a konkrét alkalmassági előírásokat támadja, az együttes, illetőleg külön-külön megfelelés tekintetében nincs kérelmi eleme.
A kérelmező a 2006. január 19-én benyújtott előkészítő iratában előadta, pontosítani kívánja jogorvoslati kérelmét a tekintetben, hogy az ajánlati felhívás azon részei [III.2.1), például sorban állás] amelyben ajánlatkérő a közös ajánlattevőktől külön-külön kérné igazolni az alkalmasságukat, jogszabálysértő, mivel a Kbt. 69. §-a értelmében ha közös ajánlattevőktől azt követelik meg, hogy egyenként teljesítsék a feltételeket, akkor ezt kötelező megindokolni. Ajánlatkérőnek a felhívása, illetőleg a dokumentációja pedig nem tartalmaz indokolást, így nem írhatták volna ezt elő, csak az együttes megfelelést.
A kérelmező 2006. január 5-én a jogorvoslati kérelmét kiegészítette. Ebben előadta, hogy az ajánlati dokumentációt 2005. december 21-én megvásárolta. A dokumentáció 6. oldala tartalmazza ajánlatkérő tájékoztatását a rendelkezésre álló bruttó fedezetről, azaz a közbeszerzés becsült értékéről, mely a két ütem vonatkozásában összesen 4 975 242 000 Ft. A kérelmező hivatkozott arra, hogy ajánlatkérő korábbi közbeszerzési eljárásában meghatározott műszaki tárgyhoz képest a mostani közbeszerzési eljárás tárgya nem tartalmazza a szennyvíztisztító telepet, az ivóvíz ellátáshoz szükséges ivóvezetéket, a tisztított szennyvíz gravitációs elvezetésére szolgáló 43 fm hosszúságú vezetéket. A kérelmező szerint ennek a költsége több mint 600 millió forint. A kérelmező szerint az előző közbeszerzési eljárásban meghatározott becsült értékhez képest megengedhetetlenül nagy eltérést mutat a mostani közbeszerzési eljárás becsült értéke, abban a közbeszerzési eljárásban ugyanis 8 634 881 080 Ft összköltség lett megjelölve, az eltérés nagyságrendje mintegy 61%-os. A kérelmező szerint ajánlatkérő ezzel megsértette a Kbt. 35. § (1) bekezdését, miután a becsült értéket nem a beruházás tényleges értéke szerint állapította meg.
A kérelmező azt is sérelmezte, hogy – megítélése szerint – az ajánlatkérő ajánlati felhívásában és dokumentációjában lehetetlen feltételt határozott meg, hiszen nem lehetséges olyan ajánlati árat meghatározni, amely kisebb mint 3 597 032 000 Ft és nagyobb mint 4 477 717 000 Ft. A kérelmező szerint ez sérti a Kbt. 1. § (1) bekezdésében meghatározott verseny tisztasága alapelvét, valamint a törvény preambulumában meghatározott, a közpénzek hatékony felhasználására vonatkozó követelményt.
A kérelmező arra is hivatkozott, hogy ajánlatkérő valótlan kijelentést tett dokumentációjában a rendelkezésére álló forrásokra vonatkozóan. E körben előadta, hogy az önkormányzatok rendelkezésére álló címzett támogatás a I. ütem árának 59,18%-a, ehhez szükséges még 3 004 000 813 Ft önkormányzati önerő. Továbbá még rendelkezniük kell majd a szennyvíztelep építésének önerejével is. Előadta, hogy megítélése szerint az önkormányzat kizárólag a víziközmű társulat érdekeltségi hozzájárulások összegével rendelkezik, mely a kiírás szerinti teljesítési határidőre még csak kis részben fog rendelkezésre állni. Amennyiben meghiteleztetik a társulati érdekeltségi hozzájárulást, akkor ennek a jelen értéke még ennél is alacsonyabb. Előadta, hogy a korábbi hitelezési ajánlat az önkormányzatok részére kizárólag az ÖKOTÁM rendszer mellett állt rendelkezésre, így a közel 3 milliárdos egyéb önkormányzati önerő a kérelmező szerint egyáltalán nem biztosított. A Döntőbizottság a kérelmezőt ezen jogorvoslati kérelmi eleme tekintetében annak indokolására hívta fel, továbbá jogi érdekeltségének, ügyfélképességének az alátámasztására.
A kérelmező a 2005. január 19-én megtett írásbeli nyilatkozatában előadta, hogy álláspontja szerint a Kbt. 48. § (2) bekezdéséhez fűzött miniszteri indokolás alapján fennáll a források vizsgálatának jelentősége. A Kbt. ugyan nem mondja ki, hogy az ajánlatkérő akkor indíthatja meg a közbeszerzésre irányuló eljárást, ha rendelkezik a szerződés teljesítését biztosító anyagi fedezettel, vagy arra vonatkozó biztosítékkal, hogy a teljesítés időpontjában az anyagi fedezet rendelkezésre áll, azonban ennek indoka az, hogy az államháztartási alrendszerekbe tartozó szervezetek harmadik személyekkel szembeni kötelezettségvállalásának rendjét nem a közbeszerzési törvényben, hanem az ezen szervezetek működési rendjét szabályozó törvényben, az államháztartásról szóló 1992. évi XXXVIII. törvény (a továbbiakban: Áht.) kell meghatározni. A kérelmező szerint ebből az következik, hogy a szerződés megkötése előtt biztosítani kell a szerződés finanszírozását, még akkor is, ha az új Kbt. kifejezetten már nem írja elő a közbeszerzési eljárás megindításának feltételeként a megfelelő anyagi fedezet rendelkezésre állásának követelményét. Így álláspontja szerint ajánlatkérő azon eljárásával, hogy a közbeszerzési eljárását a rendelkezésre álló keretek hiányában indította meg, megsértette az Áht. 98. § (2) bekezdését. E szakasz szerint a költségvetési szerv köteles a közbeszerzés megvalósításával összehangoltan biztosítani a szükséges költségvetési és saját forrásai rendelkezésre állását. A kérelmező szerint, miután az Áht. 98. § (8) bekezdése a közbeszerzési eljárásra vonatkozó jogszabályi rendelkezést tartalmaz, a Döntőbizottság hatáskörrel bír a kérdés elbírálására. A kérelmező hivatkozott arra, hogy főleg a korábbi közbeszerzési eljárásból szerzett ismeretei alapján a beruházás II. ütemét az ajánlatkérőnek önerőből kell biztosítani. Ajánlatkérő nem jelezte, hogy támogatás iránti igényt nyújt be e tárgyban, így ha ez nem a Kbt. 48. § (2) bekezdése szerinti feltételes közbeszerzés, akkor a további forrásokkal a kérelmező szerint már rendelkeznie kell az ajánlatkérőnek.
A kérelmező szerint nem megalapozott ajánlatkérő azon nyilatkozata, mely szerint a víziközmű társulatok érvényes hitelszerződéssel és banki döntéssel rendelkeznek, mely összegek elegendőek a címzett támogatással együtt a kiviteli költségek finanszírozásához. A kérelmező ezen hivatkozását azzal indokolta, hogy a korábbi közbeszerzési eljárásban az ÖKOTÁM rendszer finanszírozás keretében az ERSTE Bank összességében mintegy 6,6 milliárd forintos hitelkérelmet bírált el, mely azonban csak az ÖKOTÁM rendszer megtartása esetén eredményez igénybe vehető hitelt. Ajánlatkérő azonban a mostani közbeszerzési eljárásában egyértelműen kijelentette, hogy nem kívánják betartani az ÖKOTAM rendszer támogatásával kapcsolatos szerződéseket, így ezen támogatás lehetőségét elvették a lakosságtól.
Ajánlatkérő 2006. január 4-én konzultációt tartott, amelyen tájékoztatást adott az ajánlattevők részére, majd ezt követően írásban is megválaszolta a részére feltett kérdéseket.
Ajánlatkérő a konzultáción közölte, hogy a szennyvíztisztító telep építésére külön közbeszerzési eljárásban kerül sor, az jelen eljárásnak nem tárgya. A TED-en megjelent ajánlati felhívás és a Közbeszerzési Értesítőben közzétett ajánlati felhívás eltérése esetén a TED-en közzétett felhívás az irányadó, amennyiben a kiegészítő tájékoztatás másképp nem rendelkezik. 
Ismertette, hogy ajánlatkérő a pénzügyi-gazdasági alkalmasság körében – ahol az értelmezhető (saját tőke, likvid pénzeszköz, forgalom) – együttes megfelelést írt elő. A veszteséges gazdálkodás, a sorban állás és a hitelképtelenség körében az együttes megfelelés nem értelmezhető, hiszen az ajánlatkérő az alapvető pénzügyi stabilitást meg kell, hogy követelje a közös ajánlattevők mindegyikétől. Ajánlatkérő a műszaki alkalmasság körében egyértelműen együttes megfelelést írt elő. Ajánlatkérő közölte a TED-re való elektronikus feladás nem teszi lehetővé az alszempontok megkülönböztetését, ezért az ajánlati felhívását az alábbiak szerint egyértelműsíti: a 3., 4., 5., 6. szempontok, alszempontok, az összességében 40 súlypontot jelentő projektterv résszempont alszempontjai, az ajánlati dokumentáció tartalomjegyzéke, illetve a III/2. fejezet által előírt tartalomnak megfelelően.
Ajánlatkérő a közbeszerzési eljárásban feltett kérdéseket írásban megválaszolta. 
A 11. sz. kérdés arra vonatkozott, hogy az ajánlati felhívás VI.3) e) pontja szerint az ajánlati biztosítékul szolgáló bankgarancia érvényessége az ajánlattételi határidőtől számított 90 nap, ugyanakkor a felhívás IV.3.7) pontja szerint az ajánlati kötöttség az ajánlattételi határidőtől számított 120 nap. Erre tekintettel kérte az ajánlattevő annak megerősítését, hogy az ajánlati bankgaranciának is eddig kell-e érvényben maradnia.
Ajánlatkérő válaszában közölte, hogy a 90 napos érvényességi határidő elírás, a bankgaranciának az ajánlati kötöttség határidejéig kell érvényesnek lennie.
A 14. sz. kérdésben annak megerősítését kérte egy ajánlattevő, hogy az ajánlati dokumentáció 5/30. oldalán szerepeltetett „szippantottszennyvíz-fogadó” elírás, jelen beruházás keretében ilyen nem kerül megépítésre. Ajánlatkérő válaszában közölte, hogy igen, ez elírás.
A 15. sz. kérdésben egy ajánlattevő hivatkozott arra, hogy a kiadott költségvetés összesítője a I. ütem esetében tartalmazza a szennyvíztisztító telepet is. Kérte annak megerősítését, hogy ez a sor értelemszerűen törölhető/törölendő a költségvetésből. Ajánlatkérő válaszában közölte, hogy igen, törlendő.
A 16. sz. kérdésben egy ajánlattevő előadta, hogy a költségvetés összesítője a I. ütem esetében 2.1) pont alatt a „külterületi nyomóvezeték” szerepel. Kérte annak megerősítését, hogy ezen a soron a külön költségvetésben kiadott „külterületi nyomóvezeték és átemelők” összesen sora szerepeltetendő. Ajánlatkérő válaszában közölte, hogy igen.
A 19. sz. kérdésben az ajánlattevő közölte, hogy az ajánlati dokumentációban felsorolt műszaki tartalomban nem szerepel a szennyvíztisztító telep, de az ajánlati dokumentációhoz csatolt tervek között igen. Kérte annak megerősítését, hogy az ajánlattételnek nem tárgya a szennyvíztisztító telep. Ajánlatkérő válaszában közölte, hogy a közbeszerzési eljárásának nem tárgya a szennyvíztisztító telep megépítése.
A 20. sz. kérdés alatt egy ajánlattevő arról kért tájékoztatást az ajánlatkérőtől, hogy milyen módon, illetőleg szempontok alapján kívánja objektíven összehasonlítani, pontozni, értékelni az egyes ajánlattevők ajánlati elemeit, amelyek a projekttervükben szerepelni fognak.
Ajánlatkérő válaszában közölte, hogy az ajánlati felhívásban 3–6. pont alatt írt szempontok a 2. pontban jelzett projektterv alszempontjai. Az alszempontokon belül az ajánlatokat az ajánlattevő az ajánlati dokumentáció 27. oldalán leírt módszerrel értékeli.
A 21. sz. kérdésben egy ajánlattevő arról kért részletes és tételes tájékoztatást, hogy melyek azok a beruházói elvárások, amelyeket a kivitelezés során és ily módon a projektterv kidolgozása során ajánlattevőként figyelembe kell venniük, ajánlatkérő konkrétan milyen intézkedések bemutatását várja el az ajánlattevőktől a projekttervben.
Ajánlatkérő válaszában közölte, minden olyan megajánlást elfogad és értékel, ami az alszempontban megfogalmazott beruházói elvárást, célt elősegíti. Miután az ajánlattevők jóval nagyobb tapasztalatokkal rendelkeznek ezen a téren, az ajánlatkérő az ajánlattevőktől válja a megajánlásokat.
A csatornázással érintett önkormányzati útszakaszok helyreállítása tekintetében egy ajánlattevő a 23. számú kérdésben kérte az utcánkénti szerkezeti rétegrend megadását. Ajánlatkérő válaszában közölte, a sávos helyreállítást az eredeti rétegrendnek megfelelően kell elkészíteni. Az utcánkénti rétegrendről az ajánlatkérőnek nincsenek fúrásszelvényei, amennyiben azt az ajánlattevő szükségesnek találja, megvizsgáltathatja.
A kérelmező a 2006. január 19-én benyújtott jogorvoslati kérelem kiegészítésében hivatkozott arra, hogy ajánlatkérő a 11., a 14., a 15., a 16. és a 19. kérdésre adott válaszával megsértette a Kbt. 56. § (3) bekezdését. E szakasz szerint a kiegészítő tájékoztatás nem eredményezheti az ajánlati felhívásban és a dokumentációban foglaltak módosítását.
A kérelmező a 23. kérdésre adott válasz kapcsán megjegyezte, hogy megítélése szerint ezáltal értelmetlenné válik az eredeti állapotnak megfelelő helyreállítás műszaki színvonala alszempont, miután ajánlatkérő e válaszában megadta, hogy a sávos helyreállítást a rétegrendnek megfelelően kell készíteni, így a műszaki tartalmon nem lehet változtatni.
Ajánlatkérő írásbeli észrevételében és tárgyalási nyilatkozatában kérte a jogorvoslati kérelem elutasítását.
Az ajánlatkérő álláspontja szerint nem megalapozott a kérelmezőnek az ajánlattevőkkel szemben támasztott 1 milliárd forint saját tőke követelményre vonatkozó kérelmi eleme.
Ajánlatkérő előadta, hogy nem kívánta korlátozni közbeszerzési eljárásában a versenyt, illetve diszkriminatív rendelkezéseket sem tett. Miután beszerzése mintegy 5 milliárd forintos építési beruházás, mindenképpen fontos pénzügyi, gazdasági szempont, hogy egy megfelelő pénzügyi, gazdasági stabilitással rendelkező ajánlattevő tegyen ajánlatot. Különösen arra figyelemmel is, hogy a korábbi időszakokban milyen problémák adódtak abból, ha egy nem megfelelő pénzügyi-gazdasági stabilitással rendelkező cég kerül kiválasztásra nyertes ajánlattevőként, hosszas csúszások, munkaterületről történő levonulások is bekövetkeztek.
Álláspontja szerint az általa megadott 1 milliárd forintos nagyságrend egyáltalán nem minősíthető túlzottnak, figyelemmel a beszerzés értékére. Ezen túlmenően nem is korlátozó jellegű. Közölte, hogy egyrészt a közbeszerzési eljárása közösségi értékhatárú, ezért az Európai Unióból is lehetséges ajánlattevőknek a részvétele a közbeszerzési eljárásban. Ezen kívül külön nyilatkozatban bemutatta, hogy mintegy 15 olyan, csatornázással is foglalkozó építőipari cég van, amelynek a saját tőkéje meghaladja az 1 milliárd forintot. Olyan szempontból sem korlátozó jellegű, hogy lehetőség van a konzorciumként történő ajánlattételre, így a közbeszerzési eljárásban közös ajánlattevőként olyan társaságok is részt vehetnek, akiknek a saját tőkéje nem éri el az 1 milliárd forintot. Megjegyezte e körben, hogy maga a kérelmező is volt olyan közbeszerzési eljárásban közös ajánlattevő, ahol egyébként önállóan nem felelt volna meg a saját tőkével szemben támasztott követelménynek. 
Az ajánlatkérő is ismertette a saját tőke főbb összetevőit. Azt maga ajánlatkérő sem vitatta, hogy a saját tőke nem minden része olyan, amely likvid forrásként felhasználható az adott ajánlattevő számára, továbbá ezen kívül lehetséges, hogy más beruházásokkal vagy hosszú lejáratú hitelekkel ezen eszközök részben lekötöttek is. Ajánlatkérő épp ezért támasztotta a saját tőke követelményen kívül még további 500 millió forint likvid pénzeszköznek az elvárását. A kettő együttes meglétét ítélte olyannak, amely megfelelő alapot jelent arra, hogy pénzügyi, gazdasági stabilitással rendelkező cég valósítsa meg a beruházást. 
Hivatkozott ajánlatkérő arra is, hogy a teljesítési határidő 2006. december vége, a részszámlázást 30 napos fizetési határidővel lehetővé tette, mely azt jelenti, hogy gyakorlatilag az ajánlattevőknek 2 havi munkát kell megelőlegezni. Ez a kéthavi teljesítés kétszer 500 millió forintnak felel meg, így ilyen szempontból nézve sem minősíthető túlzottnak az ajánlatkérő elvárása. 
Ajánlatkérő közölte, hogy az előírt saját tőke és a likvideszköz együttes összege sem haladja meg a beruházás értékének 31%-át, így a két előírás együttesen értékelve sem túlzó a beruházás értékéhez viszonyítva. 
Ajánlatkérő hivatkozott arra is, hogy a közbeszerzési gyakorlatban általánosan elfogadott a saját tőkével kapcsolatosan pénzügyi, gazdasági alkalmassági feltételnek a támasztása. Ennél kisebb beszerzési értékű, például 2,2 milliárdos beruházásnál 1,4 milliárdos saját tőke követelményt támasztottak. Utalt arra is, hogy a Döntőbizottság a D. 172/15/2005. sz. határozatában sem ítélte túlzottnak a saját tőke követelményét.
Előadta azt is, hogy a közbeszerzési eljárása dokumentációját mintegy 9 cég vásárolta meg, így magában a közbeszerzési eljárásában is érvényesül a verseny lehetősége.
Ajánlatkérő közölte, hogy valóban a felhívása olyan szempontból nem egyértelmű, hogy nem adta meg, hogy pontosan melyik év tekintetében támasztotta ezt a saját tőke követelményt. A kérelmező hivatkozására előadta, hogy 2005. évi lezárt pénzügyi év hiányában nem támaszthatott követelményt 2005. évre vonatkozóan, így a korábbi lezárt évet kellett figyelembe vennie. Közgazdasági szempontból ez nem problematikus, ugyanis – a tőkekivonás esetét kivéve – az adott gazdálkodó szervezetnek a saját tőke összege az évek során, tehát 2002, 2003. és 2004. év viszonylatában nem csökkenhet.
Írásbeli észrevételében arra hivatkozott, hogy az utolsó mérleggel lezárt év vonatkozásában kell teljesülnie a saját tőkével szemben támasztott követelménynek, de ez nem problematikus, miután a saját tőke – a kivételtől eltekintve – nem csökkenhet. Tárgyalási nyilatkozatában ugyanakkor úgy foglalt állást, miután nem támasztott egyértelműen évekre lebontott kötelezettséget, el kell fogadnia alkalmasnak a saját tőke szempontjából mindazon ajánlattevőket, akiknek bármely évben a saját tőkéje meghaladta az előírt 1 milliárd forintot. 
Ajánlatkérő hivatkozott arra is, hogy maga a jogalkotó határozta meg a pénzügyi, gazdasági alkalmasság igazolási módjai között azt, hogy több évre visszamenőleg lehet megkövetelni a pénzügyi adatoknak a szolgáltatását, így megítélése szerint a kérelmező jogalkotói hatáskörbe tartozó kérdést jelez akkor, hogy miként lehet következtetést levonni a korábbi évek gazdálkodásából a mostani évre vonatkozóan.
Ajánlatkérő álláspontja szerint nem túlzó mértékű azon elvárása, hogy a 10% feletti alvállalkozók tekintetében 150 millió forint saját tőke követelményt támasztott.
Ajánlatkérő e körben előadta, hogy mindig a konkrét esetet kell vizsgálni. Az ő közbeszerzési eljárásában ez azt jelenti, hogy azt kell megjelölni 10%-os mértéket meghaladó alvállalkozóként, aki figyelemmel a beszerzés becsült értékére, 500 millió forint feletti teljesítést végez majd a kivitelezés során. Ehhez a nagyságrendhez igazodóan pedig már egyáltalán nem minősíthető túlzottnak a 150 millió forintos saját tőke követelmény. Az 500 millió forint alatt a kivitelezésbe bevonásra került alvállalkozóknak pedig csak a kizáró okok fenn nem állását kell igazolni. Ajánlatkérő szerint ugyan valóban nem jellemző és tipikus, hogy a csatornázási munkákban – általában földmunkákkal, illetőleg gépekkel alvállalkozóként résztvevő cégek – rendelkeznek, 150 millió forintot meghaladó saját tőkével, azonban ezen cégelvnek a részvétele, amennyiben munkájuk értéke 500 millió forint alatti, nem is szükséges igazolni az alkalmasságukat. A követelménye csak az 500 millió feletti munkát végzőkre vonatkozik. Más szempontból viszont már nem problematikus ez a 150 millió forintos saját tőke, ez csak 5 komolyabb gép árát foglalja magában, és akkor az ezen kívüli alkalmassági szempontok, például likvid pénzeszköz, pénzügyi gazdasági stabilitás nem is kerültek figyelembevételre.
Ajánlatkérő megítélése szerint nem túlzó mértékű a sorban állás tekintetében támasztott alkalmassági feltétele. Előadta, hogy az építőipari beruházások esetében kialakult a körbetartozásos helyzet, melyre is figyelemmel csak egy likviditásilag és fizetőkészségileg megfelelő cég esetén biztosított, hogy a beruházás határidőre és problémák nélkül elkészülhessen. Nem vitatta, hogy egy határozott követelményt támasztott, ugyanakkor e követelménynek is számos építőipari cég képes megfelelni. Ajánlatkérő arra is utalt, hogy problematikus annak meghatározása ha/és amennyiben lehetővé teszi a sorban állást, milyen időtartamot határozzon meg, amely még elfogadhatónak minősül pénzügyi gazdasági szempontból, de miért 10 nap, miért 20 nap, miért 30 nap és miért nem más időtartam.
Ajánlatkérő álláspontja szerint egyértelmű a Kbt. szabályozása alapján, hogy az építési beruházások körében jogszerű alkalmassági igazolási mód az átlagos statisztikai létszám előírása. Így ennek alkalmazása nem sérti sem a Kbt. konkrét szabályait, sem alapelveit, melyre vonatkozóan a Döntőbizottság több határozatot is hozott. Ajánlatkérő hivatkozott arra is, a közbeszerzési eljárását nem fővállalkozói szerződés megkötésére írta ki, hanem vállalkozói szerződésre. Utalt arra is, hogy a munkát 9 hónap alatt kell elvégezni, amely mellett még inkább nem eltúlzott a 40 fős saját állomány megkövetelése, melynek a bérköltsége is több százmilliós nagyságrendű, így a beruházás értékére tekintettel sem tekinthető az eltúlzottnak.
Ajánlatkérő közölte, hogy az alkalmassági követelményrendszerében mindazon esetekben, amikor ez a konkrét alkalmassági feltétel tartalma alapján lehetséges, biztosította az együttes megfelelés lehetőségét, tehát a saját tőkénél, a likvid pénzeszköznél, a forgalom nagyságánál. Azoknál az alkalmassági kritériumoknál határozta meg a külön történő megfelelés követelményét, amelyek együttesen nem alkalmazhatók, mivel azáltal nem töltenék be az alkalmasság igazolására vonatkozó rendelkezésüket. Nevezetesen a veszteséges gazdálkodásnál, a sorban állásnál és a hitelképtelenségnél.
Ajánlatkérő előadta, hogy az ajánlati felhívása elektronikus úton történő feladása miatt nem állt fenn a lehetősége arra, hogy megkülönböztesse a részszempontokon belüli alszempontokat, így valóban nem vitásan úgy tűnnek az Európai Unió Hivatalos Lapjában közzétett hirdetményben, mintha a 2. részszemponton, a projektterven kívül a 3–6. pont alatt felsoroltak is önálló részszempontok lennének. Ajánlatkérő szerint ezt a dokumentációjában egyértelműsítette, illetőleg a Kbt. 56. § alapján a nem egyértelmű rendelkezések tájékoztatással is feloldhatók, tisztázhatók. Utalt arra, hogy a kérelmezőn kívül minden más ajánlattevő számára ez egyértelmű volt, továbbá a konzultáción erről külön tájékoztatást is adott, melyet az ajánlattevők nem kifogásoltak. Közölte, hogy a közzétett hirdetménye módosítását nem kezdeményezte, illetve hirdetménye egyéb információk rovatában sem tett hivatkozást.
Ajánlatkérő álláspontja szerint az általa megállapított súlyszámok nem sértik a Kbt. szabályozását. Előadta, hogy a legmagasabb súlyszámmal, 45-ös súlyszámmal az ajánlati árat értékelte. Ugyanakkor az ajánlatkérő, illetve az egyes önkormányzatok számára fontos szempont, hogy a tényleges kivitelezés megfelelő feltételrendszer mellett valósuljon meg. Ez indokolta a projektterv 40-es súlyszámának a meghatározását. Ezen túlmenően hivatkozott arra is, hogy az ajánlati ár súlyszáma az összsúlyszámnak majdnem a felét, 45%-át képviseli. Ezen túlmenően a projektterv alszempontjainak a súlya 10–10, ami az ajánlati ár súlyának 22%-a. Az ajánlatkérő szerint nem megalapozott a kérelmező azon hivatkozása, mellyel az ajánlati ár súlyszámának lecsökkenését próbálta igazolni. Kiindulópontja is téves, miután az ajánlati ár 10%-nál nem nagyobb eltérésével számol. Az ajánlatkérő szerint lehetséges, hogy a garanciális idő hossza, valamint a fizetési határidő részszempontoknál az ajánlatkérő által kért maximális vállalásokat nyújtják be az ajánlattevők, bár ez még inkább alátámasztja a pénzügyi, gazdasági, alkalmassági követelményét, miután hosszabb fizetési határidő vállalása esetén megnövekszik az ajánlattevők előfinanszírozási terhe. Azonban ettől még nem alapos a kérelmező azon hivatkozása, hogy a projekttervre legmagasabb pontot kapott ajánlattevő automatikusan lesz az eljárás nyertese. A projektterven belül az értékelés alszempontonként történik, mely alszempontoknak a súlya 10-es. A páros számú 4 db alszempont miatt pontegyenlőség is adódhat. Az egyenlőség után a legkisebb pontkülönbség 9 pályázó és a 10-es súlyszám figyelembevételével 10 pont lehet.
Ajánlatkérő szerint a szennyvízcsatornázásra szakosodott cégek számára nem okozott problémát az általa alszempontként megjelölteknek a tartalma, mint gyakorlott ajánlattevők meg tudják tenni a vállalásukat. Ajánlatkérő épp azt várja el, hogy az egyes ajánlattevők ismerjék meg a konkrét helyszínt, a komplett dokumentációt és annak alapján mint szakértelemmel rendelkezők tegyék meg az egyes alszempontok körébe eső vállalásaikat és ajánlatkérő majd e vállalásokat fogja az általa megadott, a dokumentációban részletezett elvi szempontokat tartalmazó módszer alapján értékelni. Ajánlatkérő az első alszempont, a település közlekedésének és az ingatlantulajdonosok ingatlanjaira történő bejárásának csatornaépítés ideje alatti biztosítására tett intézkedések tekintetében előadta, hogy például van arra lehetősége az ajánlattevőknek, hogy kitáblázzák a településen belül melyik irányba, hogyan lehet eljutni. Az „eredeti állapotnak megfelelő helyreállítás műszaki színvonala” alszempont körében ajánlatkérő utalt arra, hogy arra gondolt, hogy azt megadta milyen rétegrenddel kell helyreállítani az önkormányzati utakat, azonban lehetséges, hogy a kivágásoknál a letört széleket leveszik, vagy azt csak simán letakarják, amely adott esetben a fagyásnál problémaként jelentkezik. Másik példaként arra utalt, hogy füves területeknél a termőtalajt simán elrendezik vagy pedig úgy valósul meg az elrendezés, hogy a humuszt és a termőföldet összekeverve helyezik el. Ajánlatkérő a környezetvédelem érdekében tett intézkedések alszempont tekintetében előadta, hogy itt például a zaj, talajvíz problémára, por, olajszennyezésre vagy egyéb más típusú szennyezésekre gondolt. E körben az ajánlattevőknek először fel kell tárniuk, hogy milyen típusú környezetvédelmi szennyezések vannak és ennek alapján megtenni a vállalásaikat. Ajánlatkérő pedig a megadott elvi jellegű módszerrel tudja ezt értékelni, például az ajánlattevő gondolt-e mindenféle típusú környezetszennyezésre, ennek körében milyen konkrét intézkedéseket tett, ennek milyen a szükségessége, helyessége stb.
Ajánlatkérő szerint megfelel a Kbt. szabályozásának az általa a dokumentációban ismertetett módszer. E körben utalt arra ajánlatkérő, hogy az ilyen típusú alszempontoknál nem alkalmazhatók az egyébként más tartalmú részszempontoknál elfogadott matematikai módszerek, például arányosítás, ezért rendelkezett arról, hogy a sorba rendezés az irányadó. A sorba rendezést pedig a megadott általános jellegű, illetve elvi szintű szempontok alapján megfelelően el tudja végezni.
Ajánlatkérő álláspontja szerint a projekttervvel, mint elbírálási részszemponttal összefüggésben meghatározott alszempontok a szerződés teljesítésével, annak lényeges feltételeivel kapcsolatban állnak, így ilyen szempontból sem jogsértő az előírása. E körben hivatkozott arra is, hogy más ügyben ennél kevésbé részletes módszer elfogadásra került.
Ajánlatkérő álláspontja szerint a 23. kérdésre adott válasza nem értelmetleníti a helyreállítás műszaki színvonala alszempontot, miután az önkormányzati úthelyreállítás a helyreállítási munkálatoknak csak egy részére vonatkozik, illetve az előírás a helyreállítás műszaki tartalmát csak vertikálisan határozza meg, horizontálisan (szélesség, élvágás, vállképzés, bitumenkenés stb.) nem.
Ajánlatkérő közölte, hogy a beruházás becsült értékét mind a támogatott I. ütem, mind a nem támogatott II. ütem vonatkozásában az Önkormányzatok Közlönyében megjelent (Ö. K. 2003. évi 10. szám) 2004. évre vonatkozó fajlagos költségek alapján határozta meg. Ajánlatkérő álláspontja szerint ez a számolás nem kifogásolható. Utalt arra is, hogy bizonyára az előző közbeszerzési eljárásának a kiírása lehetett jogszabálysértő.
Ajánlatkérő nyilatkozatot tett arra vonatkozóan, hogy rendelkezik a szükséges forrásokkal, egyrészt a címzett támogatással, ezen kívül a társberuházó víziközmű társulatok érvényes hitelszerződésekkel és banki döntésekkel rendelkeznek, melyek alapján a kalkulált beruházási összköltséget meghaladó összeg áll a rendelkezésére. Valamennyi, erre vonatkozó döntés érvényes, a megállapított érdekeltségi hozzájárulás összege pedig elegendő a felvett hitel visszafizetésére. Utalt arra is, hogy ezen kívül az önkormányzatok foglalkoznak a szolgáltatási koncesszión keresztüli további forrásbevonás lehetőségével is a lakossági terhek csökkentése érdekében.
Ajánlatkérő előadta, hogy a mostani közbeszerzési eljárását, szemben a korábbi közbeszerzési eljárásával nem az ÖKOTÁM rendszer szerint bonyolítja le, annak feltételeit nem érvényesíti. Ugyanakkor az ÖKOTÁM Alapítvány nem mondta még fel a korábbi szerződését ajánlatkérővel, most pedig a tárgyalásokat a Geotorr Rt. érdekeltségére, összeférhetetlenségére tekintettel fel kellett függeszteni.
Ajánlatkérő álláspontja szerint tévesen értelmezi a kérelmező a dokumentációban tett előírását. Ajánlatkérő a dokumentációjában csak azt a tájékoztatást adta, hogy a rendelkezésre álló fedezetnél több mint 10%-kal kisebb ajánlati ár esetén magyarázatot fog kérni, tehát ennél alacsonyabb ajánlati ár megajánlása lehetséges.
Ajánlatkérő álláspontja szerint nem sértette meg a Kbt. 56. §-ában foglaltakat, kiegészítő tájékoztatásában az ajánlattételi felhívásban, illetve az ajánlati dokumentációban nem egyértelműen megfogalmazott, illetve ellentmondásokat tartalmazó kijelentéseit tisztázta, de nem módosította azokat.
A Döntőbizottság az alábbi indokokra tekintettel megállapította, hogy a kérelmező jogorvoslati kérelme részben alapos, illetőleg egy kérelmi elem tekintetében, amelyet a Kbt. 69. § (5) bekezdésének megsértésére alapított, a visszavonás majd ismételt előterjesztésre tekintettel elkésett.
A Döntőbizottság először ezt a kérelmi elemet vizsgálta.
A kérelmező a 2005. december 28-án benyújtott alap írásbeli jogorvoslati kérelme 6. pontjában tüntette fel kérelmi elemként a Kbt. 69. § (5) bekezdésének megsértését, melyet azzal indokolt, hogy ajánlatkérő sem az ajánlati felhívásában, sem dokumentációjában nem adta meg annak indokát, hogy miért határozott meg az együttes megfeleléshez képest a közös ajánlattevőknél külön-külön megfelelési követelményt.
A kérelmező ezen írásbeli jogorvoslati kérelmének más pontja nem tartalmaz olyan rendelkezést, amely a Kbt. 69. § (5) bekezdésére, illetve az ajánlattevők együttes vagy külön megfelelésére vonatkozna.
A kérelmező a 2006. január 17-én tartott tárgyaláson egyértelműen azt a nyilatkozatot tette, hogy az ajánlattevők együttes, illetve külön megfelelése tekintetében nem tart fenn jogorvoslati kérelmet. A Döntőbizottság a kérelmező ezen egyértelműen megtett nyilatkozatát nem tudta másként értelmezni, mint azt, hogy az írásbeli jogorvoslati kérelme 6. pontjában foglaltakat nem tartja fenn.
Az ajánlati felhívás 2005. december 13-i Európai Unió Hivatalos Lapjában történő közzétételéhez képest – melyet egyébként a kérelmező a felhívásról való tudomásszerzés időpontjaként is megjelölt – a 2006. január 19-én benyújtott nyilatkozat és előkészítő irat IV. pontjában meghatározott kérelmi elem már elkésetten került előterjesztésre. Ez a IV. pont kéri annak jogsértő jellegének megállapítását, hogy ajánlatkérő nem indokolta a külön-külön történő megfelelést, így azt nem is írhatta volna elő, csak az együttes megfelelést.
A Kbt. 323. § (2) bekezdése értelmében a kérelmet a jogsértés megtörténtétől számított 15 napon belül, a közbeszerzési eljárást lezáró döntés esetében pedig az eredményhirdetéstől számított 8 napon belül lehet benyújtani. Ha a jogsértés a kérelmezőnek később jutott tudomására, a határidő a tudomásra jutással veszi kezdetét. E határidők elmulasztása jogvesztéssel jár.
A Döntőbizottság ennek alapján megállapította, hogy a kérelmező 2006. január 19-én a felhívás közzétételétől, illetve tudomásra jutásától számított jogvesztő 15 napos határidőn túl terjesztette elő a Kbt. 69. § (5) bekezdésének megsértésére vonatkozó kérelmi elemet.
A Kbt. 317. § (1) bekezdése értelmében a Közbeszerzési Döntőbizottság eljárására – e törvény eltérő rendelkezése hiányában – a közigazgatósági hatósági eljárás és szolgáltatás általános szabályairól szóló 2004. évi CXL. törvény (a továbbiakban: Ket.) rendelkezéseit kell alkalmazni. A Ket. 30. § d) pontja értelmében a hatóság a kérelmet érdemi vizsgálat nélkül 8 napon belül végzéssel elutasítja, ha jogszabály az igény érvényesítésére határidőt állapít meg és a kérelem elkésett.
A Ket. 31. § (1) bekezdés a) pontja értelmében a hatóság az eljárást végzéssel megszünteti, ha a 30. § alapján a kérelem érdemi vizsgálat nélküli elutasításának lett volna helye, az elutasítási ok azonban az eljárás megindítását követően jutott a hatóság tudomására.
Így a Döntőbizottság a Kbt. 325. § (3) és (4) bekezdésére tekintettel e kérelmi elem vonatkozásában a jogorvoslati eljárást megszüntette.
A Döntőbizottság ezt követően először az ajánlatkérő ajánlati felhívását támadó kérelmezői kérelmi elemeket vizsgálta.
Ajánlatkérő közbeszerzési eljárása közösségi értékhatárú, a Kbt. IV. fejezete szerint nyílt eljárás.
A kérelmező több kérelmi eleme ajánlatkérő alkalmassági feltételrendszerét támadta.
A Kbt. 65. § (1) bekezdése értelmében az ajánlatkérő az ajánlati felhívásban kőteles előírni az ajánlattevő pénzügyi és gazdasági, valamint műszaki, illetőleg szakmai alkalmasságának feltételeit és igazolását. Az alkalmasság feltételeit és igazolását – a közbeszerzés értékének 10%-át meghaladó mértékben igénybe venni kívánt alvállalkozók esetében is [71. § (4) bekezdése] – az ajánlatkérő kizárólag a 66–69. §-ban meghatározott módon írhatja elő.
A Kbt. 66. § (1) bekezdése értelmében: az ajánlattevőnek és a közbeszerzés értékének 10%-át meghaladó mértékben igénybe venni kívánt alvállalkozójának a szerződés teljesítéséhez szükséges pénzügyi és gazdasági alkalmassága árubeszerzés, építési-beruházás, illetőleg szolgáltatás megrendelése esetében igazolható.
a) pénzügyi intézménytől származó – erről szóló nyilatkozattal;
b) a számviteli jogszabályok szerinti beszámolójának benyújtásával (ha az ajánlattevő letelepedése szerinti ország joga előírja a közzétételét);
A Kbt. 69. § (1) bekezdése értelmében az ajánlatkérő a 66. és a 67. §-ban foglaltak közül egy vagy több igazolási módot is előírhat. A 69. § (2) bekezdése kimondja, az ajánlati felhívásban meg kell határozni, hogy mind a 66. §-ban, mind a 67. §-ban foglaltakkal összefüggő mely körülmények megléte, illetőleg hiánya, vagy azok milyen értékű fogyatékossága zárja ki, hogy az ajánlatkérő az ajánlattevőt, illetőleg a közbeszerzés értékének 10%-át meghaladó mértékben igénybe venni kívánt alvállalkozót alkalmasnak minősítse a szerződés teljesítésére.
A Kbt. 69. § (3) bekezdése értelmében az ajánlatkérőnek a 66. és a 67. §-ban meghatározott adatok és tények kérését, figyelemmel az ajánlattevő (alvállalkozó) üzleti titokhoz fűződő érdekére is – a közbeszerzés tárgyára kell korlátoznia, a (2) bekezdése szerinti követelményeket pedig – a közbeszerzés becsült értékére is tekintettel – legfeljebb a szerződés teljesítéséhez ténylegesen szükséges feltételek mértékéig lehet előírni.
A Döntőbizottság megállapította, hogy nem alapos a kérelmező azon jogorvoslati kérelmi eleme, melyben azt sérelmezte, hogy az ajánlattevő, illetve közös ajánlattevők esetén legalább az egyik ajánlattevő saját tőkéje érje el az 1 milliárd forintot.
A Kbt. fentiekben idézett 66. § (1) bekezdés b) pontja alapján ezen igazolási mód meghatározására a Kbt. jogalapot teremt az ajánlatkérők számára.
Arra vonatkozóan is egyező volt mind az ajánlatkérő, mind a kérelmező előadása, hogy a gazdálkodószervezetek, társaságok pénzügyi-gazdasági helyzete, stabilitása szempontjából a saját tőke nagyságrendjének megvan a relevanciája és a funkciója is, melynek alapján mindkét fél által elismerten közbeszerzési eljárásokban is megalapozottan támasztanak saját tőke tekintetében alkalmassági feltételt. A saját tőkének a mérlegben betöltött funkciójára, rendeltetésére, továbbá a saját tőke összetételére is egyezően nyilatkoztak a felek.
A Döntőbizottság álláspontja szerint – melyre már több határozatában is rámutatott – a pénzügyi és gazdasági alkalmassági feltételeknek összetett rendeltetésük van. Az alapvető funkciójuk az, hogy biztosítsák pénzügyi, gazdasági stabilitással rendelkező ajánlattevő kiválasztását, melynek alapján az ajánlatkérők, mint pénzügyileg, gazdaságilag megfelelő megalapozottságú cégekkel nyugodtan köthetnek szerződést és a teljesítés – akár hosszú – időszakában nem következhetnek be súlyos problémák. A pénzügyi, gazdasági feltételrendszer másik funkciója, hogy bemutassa annak a lehetőségét, hogy amennyiben szükséges, az ajánlattevő tudja biztosítani az ellenérték egészének vagy egy részének kifizetéséig szükséges előfinanszírozási igényt. 
A Döntőbizottság megítélése szerint mindig a konkrét közbeszerzési eljárás tárgyára, értékére, specifikumaira tekintettel – figyelemmel a Kbt. 69. § (3) bekezdésére – kell egyedileg meghatározni, hogy mely konkrét pénzügyi, gazdasági feltétel meghatározása indokolt. Jelen esetben a közbeszerzés tárgya egy kiemelkedően magas értékű építési beruházás, melyből okszerűen következik, hogy a pénzügyi, gazdasági feltételeket is ezzel arányban kell megállapítani. Ezen túlmenően a teljesítés időszaka közel 1 éves időtartamot jelent, amely szintén fokozottan igényli azt, hogy megfelelő pénzügyi, gazdasági stabilitással rendelkező cég minősüljön alkalmasnak. A saját tőke – fentiekben ismertetett – összetevői kifejezésre juttatják azt a tényt, hogy az adott gazdasági társaság mögött milyen nagyságrendű pénzügyi, gazdasági háttér áll, amely adott esetben még, legalábbis részben, mobilizálható.
Összegezve a fenti szempontokat, a Döntőbizottság úgy ítélte meg, hogy nem sérti a Kbt. 69. § (3) bekezdésében meghatározott előírásokat az ajánlatkérő által meghatározott 1 milliárd forintos saját tőke követelmény, figyelemmel – arra a körülményre is –, melyet az ajánlatkérő igazolt a jogorvoslati eljárás során, hogy 15 építőipari társaság rendelkezik 1 milliárd forintot meghaladó saját tőkével. Ezen kívül a túlzottságra tekintettel sem vonható le következtetés, mivel ajánlatkérő csak egy ajánlattevő tekintetében követelte ezt meg, így biztosított a közös ajánlattevőként, illetve 10%-os mértéket meghaladó alvállalkozóként való részvétel lehetősége a közbeszerzési eljárásban.
A Döntőbizottság megállapította, hogy nem alapos a kérelmező azon jogorvoslati kérelme, amely szerint sérti a Kbt. 69. § (3) bekezdését ajánlatkérő azon alkalmassági feltétele, hogy a 10%-os mértéket meghaladó alvállalkozó 150 millió forintos saját tőkével rendelkezzen.
A Kbt. fentiekben idézett 69. § (1) bekezdése és a 69. § (2) bekezdése alapján fennáll a jogalap arra, hogy ajánlatkérő a 10%-os mértéket meghaladó alvállalkozók tekintetében alkalmassági feltételeket határozzon meg. 
A Döntőbizottság megítélése szerint a konkrét közbeszerzési eljárás feltételrendszere mellett kell azt megítélni, hogy a 10%-os mértéket meghaladó alvállalkozók tekintetében indokolt-e és ha igen milyen nagyságrendű alkalmassági feltételek támasztása. Jelen esetben az állapítható meg egyértelműen, hogy hozzávetőlegesen 500 millió forintot meghaladó értékben igénybevételre kerülő alvállalkozó minősül 10% feletti alvállalkozónak. Ajánlattevőnek ezen alvállalkozókat kell nevesíteni és az alkalmassági igazolási kötelezettség is ezen érték feletti alvállalkozóknál áll fenn. A Döntőbizottság szerint éppen ezen értékre tekintettel, a Kbt. 69. § (3) bekezdésében megadott szempontokra is figyelemmel, elfogadható és indokolt az, hogy ajánlatkérő elvárja, hogy az ilyen értékű teljesítést végző alvállalkozók szintén megfelelő pénzügyi, gazdasági stabilitással rendelkezzenek. Az elvárás nagyságrendje a beszerzés értékéhez, továbbá a 10%-os alvállalkozói értékhatárra tekintettel nem minősíthető túlzottnak sem. Természetesen adott a lehetőség arra, hogy az ajánlattevők ezt jelentősen meghaladó mértékű alvállalkozókat vonjanak be és rájuk is ezen alkalmassági feltétel vonatkozik.
A Döntőbizottság az alábbi indokokra tekintettel megállapította, hogy ajánlatkérő megsértette a Kbt. 69. § (2) bekezdését.
A Kbt. fentiekben idézett 69. § (2) bekezdése kimondja, hogy meg kell határoznia ajánlatkérőnek azt, hogy mind a Kbt. 66. §-ában, mind a 67. §-ában foglaltakkal összefüggő mely körülmény megléte, illetőleg hiánya vagy azok amilyen mértékű fogyatékossága zárja ki az ajánlattevőt, illetőleg a 10%-os mértéket meghaladó alvállalkozót az alkalmasnak minősítésből A Kbt. e szakasza kötelezettségként támasztja az ajánlatkérő felé, hogy egyértelműen meghatározza az alkalmassági feltételeket. Ajánlatkérő a lehetséges számos igazolási mód közül szabadon választhat, azonban mindegyik tekintetében előírás és elvárás, hogy azok egyértelműek legyenek, melynek indoka az, hogy a Kbt. 70. § (1) bekezdése értelmében az ajánlati felhívásban és a dokumentációban meghatározott formai és tartalmi követelményeknek megfelelően kell az ajánlatot elkészíteni és benyújtani. Továbbá a Kbt. 81. § (2) bekezdése értelmében az ajánlati felhívásban előírtaknak megfelelően kell megítélni az ajánlattevő, valamint a közbeszerzés értékének 10%-át meghaladó mértékben igénybe venni kívánt alvállalkozó szerződés teljesítésére vonatkozó alkalmasságát vagy alkalmatlanságát. Jelen esetben ajánlatkérőnek az előírása alapján nem végezhető el egyértelműen az ajánlattevő és a 10%-os mértéket meghaladó alvállalkozó alkalmasságának vizsgálata, miután ajánlatkérő nem határozta meg konkrétan, hogy a saját tőkére vonatkozó követelménye mely évre, illetve mely évekre vonatkozik. Ajánlatkérő rendelkezésének hiányát a Kbt. szabályozása sem pótolja, miután a Kbt. 66. § (1) bekezdés b) pontja nem tartalmaz e tekintetben időtartam, illetve év meghatározást. Abból a körülményből pedig, hogy ajánlatkérő a beszámoló benyújtását három konkrét év vonatkozásában kérte, nem következik okszerűen, hogy ajánlatkérő mindhárom év tekintetében jogosult vizsgálni a saját tőkére vonatkozó alkalmassági feltétel teljesítését, illetve ennek való meg nem felelés esetén az alkalmatlanság megállapítását alkalmazni.
Így a Döntőbizottság a kérelmező ezen kérelmi elemének helyt adott és megállapította, hogy ajánlatkérő megsértette a Kbt. 69. § (2) bekezdését.
A Döntőbizottság megállapította, hogy nem alapos a kérelmező azon jogorvoslati kérelme, amelyben ajánlatkérő felhívásának a sorban állásra vonatkozó alkalmassági feltételét támadta.
A Kbt. 66. § (1) bekezdés a) pontja értelmében a pénzügyi, gazdasági alkalmasság egyik igazolási módja a pénzügyi intézménytől származó – erről szóló – nyilatkozat. Így a sorban állásra vonatkozó pénzügyi intézménytől származó nyilatkozatra, mint alkalmassági igazolási mód meghatározására az ajánlatkérőnek fennállt a jogalapja.
A Kbt. 66. § (1) bekezdés a) pontja ezen alkalmassági igazolási mód tekintetében az ajánlatkérők számára nem határoz meg kötelező időtartamot, így ajánlatkérő döntési kompetenciájába tartozik mind annak meghatározása, hogy milyen tartalmú pénzügyi nyilatkozatot vár el, mind annak meghatározása, hogy milyen időtartamra szólóan vár el nyilatkozatot, igazolást.
A Kbt. alkalmasságra vonatkozó szabályozásában más alkalmassági feltételeknél úgy fogalmaz, hogy az előző, legfeljebb 3 év, illetőleg az előző, legfeljebb 5 év tekintetében kérhető alkalmassági igazolás. Jelen esetben ajánlatkérő a közbeszerzési eljárását még 2005-ben indította meg. Ehhez képest ajánlatkérő felhívásában 2002. január 1. kezdő időponthoz képest kérte az alkalmasság igazolását. Így megállapítható, hogy az alkalmasság által érintett időtartam egy több mint 3 éves, közel 4 éves időszakot foglal magában. Ez az ajánlatkérő által meghatározott időtartam nem minősíthető túlzottnak, figyelemmel a Kbt. e körben tett szabályozási rendszerére.
A Döntőbizottság megítélése szerint az alkalmassági feltétel megítélésénél lényeges szempont az, hogy milyen tartalmú alkalmasság igazolását várja el az ajánlatkérő. Jelen esetben ajánlatkérő követelményként azt támasztotta, hogy ne álljon fenn sorban állás. A Döntőbizottság a sorban állás tekintetében hangsúlyozni kívánja, hogy nem fogadható el e körben a kérelmező által adott, fentiekben ismertetett megközelítés. A sorban állás pénzügyi, gazdasági, illetőleg banki gyakorlatban azt jelenti, hogy az adott gazdálkodószervezetnek, gazdasági társaságnak van olyan lejárt és nem vitatott tartozása, amelyet az esedékesség időpontjában nem képes kielégíteni, rendezni. Így a kérelmezőnek a technikai okokra történő hivatkozása e körből kizárható. A Döntőbizottság álláspontja szerint a sorban állás ténye azt jelzi, hogy az adott szervezet tekintetében komoly, súlyos pénzügyi, gazdasági problémák állnak fenn, illetve ezen túlmenően utalhat is az adott szervezet nem megfelelő fizetési készségére is. Azt jelenti, hogy az adott szervezet meglevő likvid pénzügyi forrásain kívül a mögöttes pénzügyi, gazdasági tartalékaiból, illetőleg külső források bevonásával sem tudta biztosítani azt, hogy a határidőre a kifizetési kötelezettségét teljesítse, vagy tartozását más módon rendezze. Ezen túlmenően a mérlegben bemutatott általános vagyoni helyzeten kívül konkrétan és kifejezetten bemutatja a gazdálkodószervezetnek a gazdasági folyamatai finanszírozására rendelkezésére álló pénzügyi lehetőségeit is. Így a Döntőbizottság nem ítélte túlzottnak azt a követelményt, hogy ajánlatkérő nem határozott meg „várakozási időt”, hogy milyen időtartamú sorban állás leteltét követően minősíti alkalmatlannak az adott ajánlattevőt, illetve 10%-os mértéket meghaladó alvállalkozót. Természetesen minden egyes alkalmassági feltételnek összhangban kell állnia a beszerzés tárgyával és a beszerzés értékével, a közbeszerzési eljárás specifikumaival. Jelen esetben egy kifejezetten magas értékű több milliárdos közbeszerzési eljárásról van szó, amelyben jelentős az ajánlattevő előfinanszírozási szükséglete is. Erre is tekintettel a Döntőbizottság úgy ítélte meg, hogy az ajánlatkérői elvárás túlzottságára jelen esetben nem vonható le következtetés.
A Döntőbizottság megállapította, hogy nem alapos a kérelmezőnek a legalább 40 fő saját foglalkoztatású fizikai átlagállománnyal 2004. évben való rendelkezést támadó kérelmi eleme a kérelmezőnek.
A Kbt. 67. § (2) bekezdés d) pontja értelmében építési beruházás esetén az ajánlattevő, illetőleg a 10%-os mértéket meghaladó alvállalkozónak a szerződés teljesítéséhez szükséges műszaki, illetőleg szakmai alkalmassága igazolható az előző, legfeljebb 3 évre vonatkozóan az éves átlagos statisztikai állományi létszámról és vezető tisztségviselőinek létszámáról készült kimutatással. 
A Kbt. ezen szakasza alapján megállapítható, hogy ajánlatkérő számára fennállt a jogalap arra vonatkozóan, hogy a műszaki, szakmai alkalmassági feltételként éves statisztikai állományi létszám vonatkozásában támasszon követelményt.
A Kbt. ezen szakasza az előző, legfeljebb 3 évre vonatkozóan teszi lehetővé ilyen követelmény támasztását.
Ajánlatkérő a felhívásában egyértelműen meghatározta, hogy egy konkrét év, a 2004. évre vonatkozóan kéri az igazolást. Az is adott, hogy miután ajánlatkérő 2005-ben indította meg a közbeszerzési eljárását és éves átlagos statisztikai állományi létszámról szól ezen alkalmassági feltétel, a legkorábbi igazolás az azt megelőző évre, azaz 2004. évre vonatkoztatható.
Olyan szempontból sem tekinthető túlzottnak ajánlatkérőnek az elvárása, hogy nem 3 éves időtartamra, hanem ehhez képest csak egy év vonatkozásában határozta meg az alkalmassági feltételt.
A Döntőbizottság nem vitatja, hogy a Ptk. és a Kbt. szabályozása alapján a vállalkozónak fennáll az arra vonatkozó jogi és tényleges lehetősége, hogy a teljesítésébe alvállalkozót vonjon be, akinek a teljesítéséért egyébként úgy felel, mintha maga végezte volna azt.
A Döntőbizottság szerint ugyanakkor figyelemmel kell lenni a Kbt. által meghatározott előírásrendszerre, követelményrendszerre. A Kbt. alkalmasságra vonatkozó szabályozásának az a rendeltetése, hogy az ajánlattevő igazolja az ajánlatkérő felé a teljesítésre való alkalmasságát. Ez az alkalmassági kör a pénzügyi, gazdasági feltételrendszeren kívül műszaki, szakmai szempontból magában foglalja azt, hogy rendelkezik a szükséges eszköz, személyi állománnyal, akikkel a teljesítést ajánlatkérő részére elvégzi. Épp ennek teljesülése érdekében írta elő a jogalkotó a szakember-állományokkal, a statisztikai állománylétszámmal és a vezető tisztségviselők létszámára vonatkozó tájékoztatási kötelezettséget, illetve alkalmassági feltétel meghatározási lehetőséget. Ajánlatkérő előtt ezáltal válik ismertté az, hogy a teljesítés a megadott személyi szakember-állománya alapján megvalósítható. Jelen esetben a beszerzés tárgya egy összetett, több településre kiterjedő, jelentős hosszúságú, nagy kiterjedésű csatornahálózatnak a megvalósítása, melyből következően szükséges szintén nagy létszámú munkaerő megléte is. Az elvégzendő feladat munkaerőigényéhez képest az ajánlatkérő által megadott 40 fő saját foglalkoztatású fizikai átlagállomány egyáltalán nem minősíthető túlzottnak, messzemenően lehetővé teszi még azt, hogy ajánlattevő, amennyiben a közbeszerzési eljárás nyertese lesz, további fizikai állományt vonjon be (természetesen max. 10% alatti alvállalkozóként).
Ajánlatkérő azt is egyértelműen meghatározta, hogy beszerzési igénye nem fővállalkozói szerződés megkötésére irányul, így alkalmassági feltételeit úgy határozta meg, hogy az ajánlattevőtől nem kizárólag szervezési feladatot vár el, miként azt hivatkozta a kérelmező.
Ezen túlmenően ajánlatkérő előírása alapján ezen alkalmassági feltételnek az ajánlattevők együttesen felelhetnek meg, melyre tekintettel szintén arra vonható le következtetés, hogy ajánlatkérő egyébként indokolt nagyságrendű elvárása nem túlzott.
Összegezve a fentieket, a Döntőbizottság álláspontja szerint ilyen nagyságrendű beruházási munka megvalósítása esetén a Kbt. 69. § (3) bekezdésének a szabályozására tekintettel nem túlzott mértékű elvárás az, hogy ajánlatkérő rendelkezzen 40 fő saját fizikai átlagállománnyal 2004-ben.
A Döntőbizottság megállapította, hogy alapos a kérelmezőnek azon jogorvoslati kérelmi eleme, melyben azt sérelmezte, hogy ajánlatkérő az általa ténylegesen alszempontnak minősítetteket a felhívásában részszempontként tüntette fel.
A Kbt. 57. § (1) bekezdése értelmében az ajánlatkérő az ajánlati felhívásban köteles meghatározni az ajánlatok bírálati szempontját.
A Kbt. 57. § (3) bekezdése előírja, ha az ajánlatkérő az összességében legelőnyösebb ajánlatot kívánja kiválasztani, köteles meghatározni az összességében legelőnyösebb ajánlat megítélésére szolgáló részszempontokat. 
A Kbt. 57. § (4) bekezdése határozza meg azon követelményeket, amelyeknek meg kell felelni a részszempontnak.
A Kbt. 57. § (4) bekezdés e) pontja értelmében, ha a részszempont körében alszempontok is meghatározásra kerülnek, alszempontonként azok tényleges jelentőségével arányban álló súlyszámát is meg kell adni.
A Kbt. 57. § (5) bekezdése előírja, hogy amennyiben az ajánlatkérő az összességében legelőnyösebb ajánlatot kívánja választani, úgy a Kbt. 57. § (3) bekezdésében foglaltakat az ajánlati felhívásban kell megadni azzal, hogy az értékelés módszere, módszereinek a részletes ismertetése a dokumentációban is megadható. Ezen kívül előírta azt is, hogy az értékelési ponttartomány alsó és felső határát, továbbá az értékelés módszerét a felhívást egyéb információk körében kell megadni.
A Kbt. 57. §-ában meghatározott szabályozásból egyértelműen megállapítható az, hogy ajánlatkérőnek az ajánlati felhívásban kell meghatároznia mind a részszempontokat, mind az alszempontokat. E szabályozási kör nem tartozik az ajánlati dokumentációba. Erre tekintettel ajánlatkérő megsértette a Kbt. 57. § (1) bekezdésére tekintettel az 57. § (4) bekezdés e) pontját, hogy az alszempontokat részszempontonként tette közzé.
A Döntőbizottság nem fogadta el ajánlatkérő azon kifogását, hogy a hirdetmények elektronikus úton történő feltüntetése esetén nem áll fenn megfelelő lehetőség az alszempontok feltüntetésére.
Ajánlatkérő közösségi értékhatáros közbeszerzési eljárást folytatott le. A közösségi rezsimbe tartozó hirdetmények megküldésére és közzétételére az alapvető rendelkezéseket a Kbt. 44–45. §-a tartalmazza. A 45. § (4) bekezdése értelmében a hirdetmények megküldésének és közzétételének részletes szabályait külön jogszabály határozza meg. A Kbt. 404. § (2) bekezdés a) pontja felhatalmazta az igazságügyi minisztert arra, hogy rendeletben szabályozza a hirdetmények, bírálati összegzések és az éves statisztikai összegzés mintáját. A közbeszerzési és a tervpályázati hirdetmények, a bírálati összegzések és az éves statisztikai összegzések mintáiról szóló 15/2004. (IV. 25.) IM rendelet állapítja meg az erre vonatkozó szabályokat. E rendelet 31. sz. mellékletének 2. sz. melléklete 27. pontja adja meg az arra vonatkozó útmutatót, hogy a Kbt. 57. §-ával összhangban miként kell kitölteni a hirdetményi mintát az összességében legelőnyösebb ajánlat kiválasztása esetén. Rögzítésre kerül, hogy a B l) pontban kell meghatározni a részszempontokat és azok súlyszámát, az egyéb információk körében kell megadni a pontszám alsó és felső határát, valamint a pontozási módszert, módszereket azzal, hogy a módszer, módszerek részletes ismertetése a dokumentációban is megadható, figyelemmel a Kbt. 57. § (5) bekezdésére. Kimondja az IM rendelet azt, „ha az ajánlatkérő a részszempontok körében alszempontokat is meghatároz – Kbt. 57. § (4) bekezdésének e) pontja – az alszempontokat és súlyszámokat is meg kell adni a hirdetményben a részszempontok mellett, vagy az egyéb információk körében”. 
A Döntőbizottság az IM rendelet fentiekben ismertetett szabályozása alapján megállapította, hogy ajánlatkérő számára adott volt a jogi lehetőség arra, hogy tényleges döntésének megfelelően és jogszerűen tüntesse fel ajánlati felhívásában az alszempontokat és az alszempontok súlyszámát.
A Döntőbizottság megállapította, hogy nem alapos a kérelmezőnek az ajánlati ár súlyszámát kifogásoló kérelmi eleme az alábbi indokokra tekintettel.
A Kbt. 57. § (3) bekezdésének b) pontja kimondja, hogy ha az ajánlatkérő az összességében legelőnyösebb ajánlatot kívánja választani, köteles meghatározni részszempontonként az azok súlyát meghatározó – a részszempont tényleges jelentőségével arányban álló szorzószámokat, a továbbiakban súlyszámokat. 
A Kbt. 57. § (4) bekezdés b) pontja értelmében a részszempontok között mindig meg kell adni az ellenszolgáltatás mértékének részszempontját. A Kbt. a többi részszempont tekintetében nem határoz meg taxatív felsorolást, hanem általános jelleggel írja elő, hogy az ajánlatkérő által kiválasztott részszempontoknak milyen tartalmi feltételeknek kell megfelelni.
Ajánlatkérő a részszempontok között a Kbt. 57. § (4) bekezdés b) pontjával összhangban megadta az ellenszolgáltatás mértékét, méghozzá elsőként, és a legmagasabb 45-ös súlyszámmal. E körülményre tekintettel egyértelműen megállapítható, hogy ajánlatkérő a bírálati rendszerében az ajánlati árnak kiemelkedő fontosságot adott, a legmagasabb súlyszámmal rendelte értékelni. Így a Döntőbizottság megítélése szerint az ajánlati ár súlyszámának meghatározása tekintetében nem állapítható meg jogsértés, az megfelel a Kbt. 57. § b) pontjában meghatározott, jelentőségében arányban állónak. 
Minden egyes közbeszerzési eljárásban – annak specifikumaira tekintettel – az ajánlati áron kívül számos más, a Kbt. 57. § (4) bekezdésében meghatározott követelményeknek megfelelő részszempont határozható meg. Erre tekintettel nem lehet általános jelleggel megállapítani, hogy az ajánlati árnak legalább milyen súlyszámmal kell szerepelnie a bírálati rendszerben. Ajánlatkérő saját eljárásában a legmagasabb, és arányában is jelentősen tüntette fel az ajánlati ár súlyszámát, így jogsértésre nem vonható le következtetés.
Jelen esetben következő részszempontként ajánlatkérő a projekttervet határozta meg és annak súlyszámát 40-esre tette. Ettől függetlenül azonban még a megadott súlyszámok alapján az ajánlati ár dominanciája meghatározott. A Döntőbizottság megítélése szerint a közbeszerzési eljárás jelen szakaszában csak spekulatívnak minősíthetők az arra vonatkozó hivatkozások, hogy milyen ajánlatokat tesznek az ajánlattevők és annak tükrében miként érvényesülnek, érvényesülhetnek a súlyszámok. Különösen annak tükrében, hogy a Döntőbizottság az alábbiakban kifejti azon álláspontját, hogy a projektterv részszemponton belül meghatározott alszempontok jogsértőek.
A Döntőbizottság álláspontja szerint alapos a kérelmező azon jogorvoslati kérelmi eleme, amelyben a projektterv részszempont alszempontjait támadta. 
A Kbt. 57. §-ának (4) bekezdésében foglaltakra a részszempontokra vonatkozó szabályozásnak megfelelően kell az alszempontokat is meghatározni. Így az alszempontoknak az alábbi követelményeknek kell megfelelni:
a) a részszempontok körében nem értékelhető az ajánlattevő szerződés teljesítéséhez szükséges pénzügyi és gazdasági, valamint műszaki, illetőleg szakmai alkalmassága;
b) a részszempontoknak mennyiségi vagy más módon értékelhető tényezőkön kell alapulniuk a közbeszerzés tárgyával, illetőleg a szerződés lényeges feltételeivel kell kapcsolatban állniuk (az ellenszolgáltatáson kívül például a minőség, műszaki érték, esztétikai és funkcionális tulajdonságok, környezetvédelmi tulajdonságok, működési költségek, gazdaságosság-költséghatékonyság, vevőszolgálat és műszaki segítségnyújtás, pótalkatrészek biztosítása, készletbiztonság, a teljesítés időpontja, időszaka);
c) a részszempontok nem eredményezhetik ugyanazon ajánlati tartalmi elem többszöri értékelését.
A Kbt. szabályozása kötelezően meghatározza az ajánlatok elbírálására vonatkozó szabályokat. A Kbt. 81. § (1) bekezdése kimondja, hogy az ajánlatok elbírálása során először az ajánlatkérőnek meg kell vizsgálni, hogy az ajánlatok megfelelnek-e az ajánlati felhívásban és a dokumentációban, valamint a jogszabályokban meghatározott feltételeknek.
A Kbt. 81. § (4) bekezdése értelmében az érvényes ajánlatokat az ajánlati felhívásban meghatározott bírálati szempont alapján, illetőleg a 89–91. §-ban foglaltakra tekintettel kell értékelni.
A Döntőbizottság szerint általános jelleggel az mondható ki, hogy önmagában a projektterv részszempontként történő feltüntetése – figyelemmel a Kbt. 57. § (4) bekezdésében meghatározott – követelményekre – nem jogsértő, összefüggésben van az építési beruházás teljesítésével. Ugyanakkor a Döntőbizottság álláspontja szerint jelen esetben ajánlatkérő által a részszemponthoz, annak alszempontjaihoz adott tartalmi szabályozást kell megvizsgálni, hogy ajánlatkérő által az e részszemponthoz meghatározott alszempontok, illetve ehhez kapcsolódó értékelési módszer megfelel-e a Kbt. előírásainak.
A Döntőbizottság ajánlatkérő dokumentációban megadott részletes szabályozása alapján nem tudta elhatárolni a dokumentációban megtett kötelező előírásokat a részszempont, illetőleg a részszempont tartalmára vonatkozóan. Ezt az elhatárolást különösen megnehezítette az a körülmény, hogy ajánlatkérő sem a részszempont tartalmát, sem az egyes alszempontoknak a tartalmát nem határozta meg.
Ajánlatkérő dokumentációjában előírta pénzügyi-műszaki ütemterv csatolását, ehhez képest szükséges lett volna annak rögzítése, hogy a projektterv ettől mennyiben tér el, milyen tartalmú terv elkészítését várja el az ajánlatkérő. 
Ajánlatkérő által meghatározott első alszempont a település közlekedésének és az ingatlantulajdonosok ingatlanjaira történő bejárásának csatornaépítés alatti biztosítására tett intézkedés volt. E tekintetben megállapítható, hogy a dokumentáció számos kötelező előírást tett az ajánlattevők számára mind a település közlekedésére vonatkozóan (pl. forgalomterelési terveket kell készíteni, illetve azokat jóváhagyatni, valamint tartalmaz a dokumentáció rendelkezéseket a kitáblázással, a tömegközlekedéssel kapcsolatosan, mely járművek közlekedését kell biztosítani). Úgyszintén előírásokat tartalmaz a dokumentáció arra vonatkozóan, hogy az ingatlantulajdonosoknak biztosítani kell az ingatlanjaikra történő bejutást. Így nem határolható el, hogy az ajánlattevők által megtett ajánlatban melyek azon részek, amelyeknek a teljesítése az ajánlat érvényességéhez szükséges és melyek azok a tartalmi elemek, amelyeket ezen alszempont körében ajánlatkérő értékel.
Az ajánlatkérő által meghatározott második alszempont a település életének csatornaépítés és üzemelés miatti zavarásának minimalizálására tett intézkedésekre vonatkozik.
A Döntőbizottság megítélése szerint minden egyes esetben egyedileg kell azt megvizsgálni, hogy az ajánlatkérő által meghatározott részszempont, illetve alszempont tartalma megállapítható-e, tehát, hogy annak alapján az ajánlattevők előtt ismert az e körben értékelésre kerülő ajánlati tartalmi elemek köre. Jelen esetben az ajánlatkérő által adott, teljesen általános jellegű megfogalmazás mellett – miután ajánlatkérő a dokumentációjában még példálódzó jellegű felsorolást sem adott – nem állapítható meg, hogy milyen típusú, tartalmú, jellegű tartalmi elemek azok, amelyek e körben az értékelés alapjául szolgálnak, illetőleg, hogy ezeknek az összevetése miként valósítható meg. Emellett szintén problematikus a kötelező követelményektől történő elhatárolás, melyet viszont a bírálat során el kellene különíteni.
Az ajánlatkérő által megadott harmadik alszempont az eredeti állapotnak megfelelő helyreállítás műszaki színvonala volt.
A közbeszerzési eljárásokban, különösen nyílt eljárásban az ajánlattevőknek a felhívásban, a műszaki dokumentációban előírt műszaki színvonalon kell elvégezni az eredeti állapotnak való helyreállítást. A műszaki dokumentáció részletes szabályozásokat tartalmaz az egyes fázisokra, illetőleg egyes munkanemekre vonatkozóan a teljesítés műszaki követelményeire, ezt I. osztályúként kéri. Ehhez képest a Döntőbizottság szerint az alszempont tartalma tekintetében szükséges, hogy megadja az ajánlatkérő, hogy mi az a többlet műszaki színvonal, amely adott esetben értékelhető tartalmi elemnek minősül a kötelező érvényességi műszaki teljesítésen felül.
Az utolsó alszempont a környezetvédelem érdekében tett intézkedések voltak. Ajánlatkérő dokumentációjában ezen alszemponthoz sem határozott meg tartalmat. Tárgyalási nyilatkozatában arra hivatkozott, hogy az ajánlattevőknek számba kell venni, hogy milyen potenciális környezeti károsító hatások állnak fenn por, zaj, levegő, víz stb. és ezek alapján kell megtenni vállalásaikat. A Döntőbizottság számára azonban ez esetben is, miután a dokumentációt megvizsgálta, az okozott problémát, hogy a dokumentáció számos kötelező előírást tartalmaz a veszélyes anyagoknak az elhelyezésére, a víztelenítésre, a zajhatásokra kapcsolatosan, illetve másik oldalon a Környezetvédelmi Felügyelőség olyan tájékoztatást is adott, hogy környezetvédelmi intézkedésekre nincs szükség. Így tehát a dokumentáció rendelkezéseinek az összevetése alapján nem határolható el azon tartalmi elemek köre, amelyek ezen alszempont körében értékelésre kerülhetnek.
Összegezve a fenti indokokat, a Döntőbizottság álláspontja szerint az ajánlatkérő által a projekttervhez meghatározott alszempontok nem felelnek meg a Kbt. 57. § (4) bekezdés c) és e) pontjában meghatározott követelményeknek.
A Döntőbizottság megállapította, hogy nem alapos a kérelmező jogorvoslati kérelmének azon eleme, melyben azt sérelmezte, hogy ajánlatkérő az ajánlati felhívásában nem adta meg megfelelően az értékelés módszerét.
A Kbt. 57. § (5) bekezdése azt mondja ki, hogy az ajánlati felhívásban a Kbt. 57. § (3) bekezdés d) pontja szerinti módszert, módszereket meg kell adni, a részletes ismertetésük pedig a dokumentációban is megadható.
Ajánlatkérő ajánlati felhívásának az egyéb információk aa) pontjában egyértelműen megadta az összes szempontra kiterjedően a módszereket, a 2–6. szempont tekintetében a sorba rendezést határozta meg módszerként. Ilyen szempontból ajánlatkérő a kötelezettségét teljesítette. 
Ajánlatkérő dokumentációjának fentiekben idézett 27. oldala tartalmazza a projektterv részszempont, illetve annak alszempontjai értékelési módszerének részletes ismertetését. A Kbt. ezen szabályozásában lehetővé tette a jogalkotó, hogy a módszerek részletese ismertetése a dokumentációban történjen meg. A sorba rendezés is adott esetben értékelési módszernek minősül, melynek megadása a felhívásban megtörtént és azt a tájékoztatást is megadja az ajánlattevők számára, hogy tartalmi elemek összevetése során ajánlatkérő eljárásának mi a „vezérfonala”. Természetesen ilyen típusú módszereknél valóban szükséges a dokumentációban a részletek bemutatása.
A kérelmező külön jogorvoslati kérelmi elemmel támadta azt is, hogy az ajánlatkérő által megadott és a dokumentációban részletesen ismertetett módszer nem biztosítja az ajánlatok megfelelő objektív értékelését.
A Döntőbizottság e körben az alábbiakat állapította meg:
A Döntőbizottság általánosságban osztja az ajánlatkérő azon álláspontját, hogy – figyelemmel a részszempontok széles körű meghatározási lehetőségére – nem minden egyes esetben lehetséges matematikai módszerekkel összevetni az ajánlatok, részszempontok szerinti tartalmi elemeit. Úgyszintén elfogadott értékelési módszer a sorba rendezés is. Ugyanakkor minden egyes esetben a konkrét közbeszerzési eljárás specifikumai alapján kell azt minősíteni, hogy az adott módszer biztosítja-e a részszempontok szerinti tartalmi elemek megfelelő összevetését és értékelését.
A Döntőbizottság a fentiekben részletesen taglalta, milyen okok miatt minősítette az ajánlatkérő által meghatározott alszempontokat jogsértőnek. Erre tekintettel a Döntőbizottság szerint ajánlatkérő az alszempontok jogszerű meghatározását követően kerül abba a helyzetbe, hogy felmérje, hogy az alszempontok jogszerűen megadott tartalmi elemeit miként és milyen módszerrel lehet megfelelően értékelni. Amennyiben az alszempontok tartalma meghatározásra, pontosításra kerül, lehetséges, hogy az ajánlatkérő által most megadott általános, elvi jellegű módszerhez képest konkrétabb összehasonlítást lehetővé tevő módszer is megadható, különösen arra figyelemmel, hogy az ajánlatkérő által megadott alszempontok között vannak olyan típusúak, amelyek objektív mérése (a környezetvédelmi határértéke vagy akár a műszaki színvonal kérdése) ez adott esetben megoldható. Ugyanakkor a Döntőbizottság nem vonhatja el az ajánlatkérőnek azt a jogkörét, hogy a majd meghatározásra kerülő alszempontok esetében önállóan állapítsa meg az azoknak megfelelő értékelési módszert.
A Döntőbizottság az alábbi indokokra tekintettel utasította el a kérelmezőnek a Kbt. 35. § (1) bekezdésére, a becsült érték számítására vonatkozó kérelmi elemét.
A Döntőbizottság a határozata tényállási részében fentiekben ismertette, hogy ajánlatkérő 2005. nyarán, az ÖKOTÁM Alapítvánnyal kötött szerződés alapján, továbbá a Geotorr Rt. szerves közreműködésével közbeszerzési eljárást indított. A közbeszerzési eljárást jogorvoslati kérelemmel maga a Geotorr Rt. támadta meg. E jogorvoslati eljárás során feltárt okirati bizonyítékokból megállapítható volt azon az eljárás tisztaságát sértő magatartás, amelyet a felek valósítottak meg a közbeszerzési eljárás értékének közlése tekintetében. 
Ugyanakkor a Döntőbizottság jogi álláspontja szerint annak a közbeszerzési eljárásnak nem volt kihatása a jelen közbeszerzési eljárásra. Ezen túlmenően abban a közbeszerzési eljárásban a Geotorr Rt. által hivatkozott, de ténylegesen és objektív módon a felek egyike által sem bizonyított, a műszaki tartalom értékére vonatkozó állítás nem vehető figyelembe, épp annak bizonyítottsága hiányában. Ajánlatkérő volt, aki korábbi jogorvoslati eljárásban feltárta a beszerzése értékét, de egyébként maga a Geotorr Rt. is utalt ezen hivatkozásokra. A Geotorr Rt. a mostani jogorvoslati eljárásban ezen kérelmi elemét arra kívánta alapítani, hogy abban a jogorvoslati, illetőleg közbeszerzési eljárásban milyen adatokat közöltek. Ez viszont objektív és elfogadható bizonyítékként nem kerülhet értékelésre, így tartalmi szempontból a jogorvoslati kérelem nem megalapozott.
Annál is inkább nem, miután ajánlatkérő tényszerűen közölte a dokumentációja 6. oldalán a I. ütemre és a II. ütemre megadott értéket, továbbá a címzett támogatás iránti igényében megadott értékek az Önkormányzatok Közlönyében megjelölt számítás alapján készültek. A kérelmező a jogorvoslati eljárás során e meghatározás helyességét, függetlenül attól, hogy birtokában volt az ehhez szükséges műszaki tartalomnak, nem cáfolta.
A Döntőbizottság szükségesnek tartja, hogy rámutasson arra is, hogy a Kbt. 35. § (1) bekezdése tekintetében a kérelmező vonatkozásában jogos érdek hiánya is fennáll. A közbeszerzés értékének, a becsült értéknek a közbeszerzési eljárás jogszerű lefolytatása szempontjából olyan tekintetben van relevanciája, hogy ajánlatkérő megfelelően választja-e ki a közbeszerzési eljárásfajtát. Jelen esetben ajánlatkérő közösségi értékhatáros közbeszerzési eljárást indított, így a becsült érték meghatározására vonatkozó Kbt. előírás nem sérült. Így a becsült érték felülvizsgálatára nem áll fenn jogalap, illetőleg annak indokoltsága, szükségessége sem állapítható meg.
A kérelmező ezen túlmenően a kérelmi elemében arra is hivatkozott, hogy ajánlatkérő nem rendelkezik a közbeszerzési eljárása finanszírozásához szükséges pénzügyi fedezettel.
E körben – szemben a becsült értékkel – valóban rögzíthető, hogy ajánlattevőknek jogos érdekük fűződik ahhoz, hogy olyan közbeszerzési eljárásban vegyenek részt, amelyhez szükséges fedezettel az ajánlatkérő rendelkezik.
A Döntőbizottság azonban szükségesnek tartja annak a hangsúlyozását, hogy az ajánlatkérőknek nem a közbeszerzési eljárásuk megindításakor kell rendelkezniük a beszerzésük ellenértékének kifizetéséhez szükséges pénzeszközökkel, hanem legkésőbb a teljesítés időpontjában kell azoknak rendelkezésre állniuk. Ilyen szempontból a kérelmező jogorvoslati kérelme idő előttinek is minősülhet, miután fennáll az arra vonatkozó jogi és egyéb lehetőség, hogy a teljesítés időpontjában ajánlatkérő a beruházás ellenértékének kifizetésére képes. Ez olyan szempontból is releváns, hogy a tényleges kifizetési kötelezettség nagyságrendjét az ajánlattevők ajánlati árait fogják megadni. Az ajánlattevők ajánlati áraikat maguk határozzák meg önállóan és ebből következően nem evidencia a Geotorr Rt. fenti tartalmú nyilatkozata. 
A Döntőbizottság szerint azért sem minősül alaposnak a kérelmező jogorvoslati kérelme, mert a kérelmező ebben az esetben is a korábbi közbeszerzési, illetve jogorvoslati eljárás során a maga által előadottakra hivatkozott. Ezen előadását viszont objektív bizonyítékok, objektív szakértői vélemények nem támasztják alá, így önmagában a kérelmezői hivatkozás nem fogadható el. Úgyszintén nem tartalmaz a nyilatkozaton kívül bizonyítékot azon előadása a kérelmezőnek, hogy az ÖKOTÁM Alapítványon kívül az ajánlatkérő részére nem biztosított a hitel felvétele. Ajánlatkérő mind a dokumentációjában, mind a jogorvoslati eljárásban bemutatta, hogy a közbeszerzési eljárásához a címzett támogatása alapján milyen összeg áll rendelkezésére, ezen kívül víziközmű-társulati hozzájárulás, víziközmű-társulati hitel, továbbá pénzintézeti hitel áll rendelkezésére és biztosítja a kifizetés lehetőségét. A kérelmező által előadottak ajánlatkérő ezen tájékoztatásának a megkérdőjelezésére nem alkalmasak. Arra pedig nem merült fel adat a jogorvoslati eljárás során, hogy ajánlatkérő a dokumentációjában, illetve a jogorvoslati eljárásban hamis nyilatkozatot tett, hamis adatot szolgáltatott volna.
A közbeszerzési eljárások résztvevői, illetőleg a Döntőbizottság előtt is ismert azon ajánlatkérői gyakorlat, hogy a rendelkezésre álló megkapott támogatási összeg mellett csatornaberuházásoknál, víziközmű-társulatok létrehozatalával, víziközmű-társulati hitelekkel, vagy egyéb hitelekkel, valamint egyéb módon pl. adott esetben vagyontárgyak értékesítésével biztosítják az ellenszolgáltatás kifizetéséhez szükséges összeget.
Összegezve a fentieket a Döntőbizottság álláspontja szerint az ajánlatkérő tekintetében jogsértésre nem vonható le következtetés, miután nem állapítható meg, hogy ajánlatkérő nem rendelkezik fedezettel, illetve a teljesítés időpontjában majd nem rendelkezik fedezettel az ellenszolgáltatás kifizetésére. Így a Döntőbizottság a kérelmező ezen jogorvoslati kérelmét mint alaptalant, elutasította.
A kérelmező e körben hivatkozott a Kbt. 1. §-ában meghatározott alapelvek sérelmére. A Döntőbizottság számára feltárt tényállásból nem állapítható meg, hogy ajánlatkérő mostani közbeszerzési eljárásában a verseny tisztaságára, az esélyegyenlőségre, az egyenlő elbánásra vonatkozó alapelvek sérültek volna. 
E körben szükséges arra is felhívni a figyelmet, hogy ajánlatkérő dokumentációját a kérelmezőn kívül további 8 társaság vásárolta meg. E társaságok – akik szintén ilyen tevékenység végzésére szakosodtak – a műszaki tartalom teljes megismerését követően sem ítélték aggályosnak az ajánlatkérő által a dokumentációban közölt rendelkezésre álló fedezet összegét.
A kérelmező önálló jogorvoslati kérelmi elemként terjesztette elő azt, hogy ajánlatkérő lehetetlen feltételt támasztott azzal, hogy az ajánlatkérő által a I. ütemre és a II. ütemre rendelkezésre álló összfedezetnél magasabb ajánlati árat, továbbá, hogy ettől 10%-kal alacsonyabb árat nem lehet megajánlani.
A Döntőbizottság megállapította, hogy a kérelmező hivatkozása részben téves. Ajánlatkérő a dokumentációja 26. oldalán az ajánlati ár értékelése körében azt rögzítette, hogy a rendelkezésre álló fedezetnél 10%-kal kisebb ajánlati árat ajánlatkérő kirívóan alacsonynak minősíti. E körülmény, figyelemmel a Kbt. szabályozására és megfogalmazására, csak annyit jelent, hogy a fedezetnél 10%-kal kisebb mértékű ajánlati ár tekintetében ajánlatkérő alkalmazni fogja a Kbt. 86. § (1) bekezdését. Így ajánlattevők számára az ajánlati ár megtétele vonatkozásában alsó korlátot az ajánlatkérő nem állapított meg.
A Döntőbizottság álláspontja szerint jelen esetben lehetetlenségre megalapozott következtetés nem vonható le. E körben figyelembe kell venni azt is, hogy a Kbt. szabályozása az ajánlatkérőt terhelő kötelezettségek körében ilyen típusú jogsértésre utaló rendelkezést nem tartalmaz. A Döntőbizottság jogi álláspontja szerint nem sérti a Kbt. előírásait és a gyakorlatban is alkalmazott, hogy ajánlatkérők tájékoztatást adnak a maximális pénzügyi fedezetükről, mellyel azt kívánják biztosítani, hogy eredményes közbeszerzési eljárást folytassanak le, tehát olyan ajánlattevőktől várják ajánlatok benyújtását, akik a megadott műszaki tartalom megvalósítását az ajánlatkérő részére még rendelkezésre álló pénzügyi fedezet felső határáig tudják teljesíteni.
A kérelmező lehetetlenségre hivatkozott, mely lehetetlenséget viszont a kérelmező objektív, elfogadható bizonyítékokkal nem támasztott alá. Ajánlatkérő közölte, hogy a becsült értékre vonatkozó számítását az önkormányzati fajlagos költségszámítás szerint végezte. Így lehetetlenségre való kérelmezői hivatkozás alapossága kétséges. A Döntőbizottság e körben is utal arra, hogy az ajánlatkérő dokumentációját a kérelmezőn kívül további 8 társaság vásárolta meg, a kérelmező jogorvoslati kérelmét a Döntőbizottság a részükre is kézbesítette, melyhez képest észrevételt nem tettek.
Ezen túlmenően a Kbt. külön nevesített eredménytelenségi okként határozta meg azt, ha az ajánlattevők ajánlati ára meghaladja ajánlatkérő anyagi fedezetét, mellyel ellentétes a kérelmező lehetetlenségre vonatkozó okfejtése. Egy ilyen eredménytelenségi ok bekövetkezésére egyébként is akkor kerülhet sor, ha nem csak a kérelmező, hanem a többi ajánlattevő jövőbeni ajánlati ára is majd meghaladja a fedezetet.
Így a Döntőbizottság a fenti indokokra tekintettel a kérelmező ezen jogorvoslati kérelmi elemét elutasította.
A Döntőbizottság megállapította, hogy részben alapos a kérelmezőnek a Kbt. 56. § (3) bekezdése megsértésére vonatkozó kérelmi eleme.
A Kbt. 56. § (1) bekezdése értelmében az ajánlattevő – a megfelelő ajánlattétel érdekében – az ajánlati felhívásban és a dokumentációban foglaltakkal kapcsolatban írásban kiegészítő (értelmező) tájékoztatást kérhet az ajánlatkérőtől vagy az általa meghatározott szervezettől az ajánlattételi határidő lejárta előtt legkésőbb 10 nappal.
A Kbt. 56. § (3) bekezdése értelmében a kiegészítő tájékoztatást úgy kell megadni, hogy az ne sértse az ajánlattevők esélyegyenlőségét. A tájékoztatás teljes tartalmát az ajánlattevők számára hozzáférhetővé kell tenni, illetőleg meg kell küldeni. A tájékoztatás nem eredményezheti az ajánlati felhívásban és a dokumentációban foglaltak módosítását.
A Döntőbizottság jogi álláspontja szerint a Kbt. 56. § (1) bekezdése egyértelműen megadja azt a kört, amelyen belül az ajánlatkérő jogszerűen alkalmazhatja a kiegészítő tájékoztatást, méghozzá ez a kör egyrészt az értelmezési kör, amikor a felhívás és a dokumentációban adott szabályozások értelmezésre szorulnak, másrészt ezekhez szükséges még további kiegészítő tájékoztatás. A jogalkotó olyan szempontból korlátozta be a kiegészítő tájékoztatás megadását, hogy az nem jelentheti a felhívásban és a dokumentációban foglaltaknak a módosítását.
A Döntőbizottság a fenti szempontokra tekintettel megállapította, hogy alapos a kérelmezőnek a 11. kérdésre adott válasszal kapcsolatos kérelmi eleme. Megállapítható, hogy ajánlatkérő a felhívása – fentiekben idézett – pontjában az ajánlati biztosítékul szolgáló bankgarancia érvényességi időtartamát 90 napban határozta meg. A Döntőbizottság szerint ezen felhívásban közzétett előíráshoz képest a bankgarancia érvényességi idejének a 120 napos ajánlati kötöttség időtartamához történő igazítása, változtatása nem minősíthető másként, mint az ajánlati felhívás vonatkozó pontjának a módosításaként, és így jogsértőnek.
A Döntőbizottság megállapította, hogy nem alapos a kérelmezőnek a 14., a 15., és a 19. kérdésre adott ajánlatkérő válasszal kapcsolatos kérelmi eleme. 
Mindegyik kérdés azzal állt összefüggésben, hogy ajánlatkérő beszerzésének a tárgyát képezi-e a szennyvíztisztító telep, illetőleg ezen belül a szippantottszennyvíz-fogadó megépítése.
A Döntőbizottság megítélése szerint ajánlatkérő által megadott tájékoztatás jelen esetben értelmező jellegű volt. Ajánlatkérő közzétette a felhívását, a felhívásában meghatározott tartalomhoz kötve van. A felhívásra vonatkozó pontja egyértelműen tartalmazta a beszerzések tárgyának főbb elemeit. E főbb elemek között a szennyvíztisztító telep nem került feltüntetésre. A dokumentáció részét képezi a kötelezően alkalmazandó vállalkozói szerződéstervezet, ez is rögzíti az elvégzendő építési munkát. Ajánlatkérő ebben sem határozta meg beszerzési tárgyként a szennyvíztisztító művet, illetve ennek részeként a szippantó szennyvízfogadót. Így az a körülmény, hogy a korábban elkészített és szélesebb körű építési beruházásra vonatkozó tervdokumentációnak még része volt a szennyvíztisztító-mű, nem jelenti egyben automatikusan azt, hogy ajánlatkérő módosította a felhívását és a dokumentációját, ugyanis ajánlatkérő mind a felhívásában, mind a dokumentációjában a beszerzés tárgyának tételes meghatározásakor egyértelmű tájékoztatást adott arról, hogy a szennyvíztisztító mű nem része a beszerzésének.
A Döntőbizottság megállapította, hogy nem alapos a kérelmezőnek a 16. kérdésre adott ajánlatkérői válasszal kapcsolatos kérelmi eleme. E kérdésben az adott ajánlattevő arra vonatkozóan kért tájékoztatást, hogy a költségvetési összesítő I. ütemének egy konkrét pontja esetében a külön költségvetés mely sorát kell feltüntetni. A Döntőbizottság megítélése szerint az erre adott ajánlatkérői válasszal az ajánlatkérő egy értelmező típusú választ adott a költségvetés vonatkozó soraira.
A Döntőbizottság a Kbt. 318. § (1) bekezdésében meghatározott hatáskörében eljárva – a fenti indokokra tekintettel – a Kbt. 340. § (2) bekezdés c) pontja alapján megállapította, hogy ajánlatkérő megsértette a Kbt. 56. § (3) bekezdését, a Kbt. 57. § (1) bekezdésére tekintettel a Kbt. 57. § (4) bekezdés c) és e) pontját és a Kbt. 69. § (2) bekezdését. A Döntőbizottság ezt meghaladóan a Kbt. 340. § (2) bekezdés b) pontja alapján utasította el a kérelmező alaptalan kérelmi elemét.
A Kbt. 340. § (1) bekezdése szerint a Döntőbizottság a jogkövetkezményeket együttesen is alkalmazhatja.
A Kbt. 340. § (3) bekezdés e) pontja értelmében a Döntőbizottság „bírságot szabhat ki az e törvény szabályait megszegő, illetőleg a nyilvánvaló jogsértés ismeretében szerződést kötő szervezettel (személlyel), valamint a jogsértésért, illetőleg a szerződéskötésért felelős személlyel, illetőleg a szervezettel jogviszonyban álló a jogsértésért felelős személlyel és szervezettel szemben.”
A Kbt. 341. § (3) bekezdése szerint: „a Közbeszerzési Döntőbizottság annak eldöntésében, hogy indokolt-e a bírság kiszabása, illetőleg a bírság összegének megállapításában, az eset összes körülményét – így különösen a jogsérelem súlyát, a közbeszerzés tárgyát és értékét, a jogsértésnek a közbeszerzési eljárást lezáró döntésre gyakorolt befolyását, az e törvénybe ütköző magatartás ismételt tanúsítását, a jogsértőnek az eljárást segítő együttműködő magatartását – veszi figyelembe. A bírság összegének megállapításakor figyelembe kell venni azt is, ha a jogsértés nyilvánvalóan szándékos volt.”
A Kbt. 341. § (4) bekezdése szerint a bírság mértéke a közbeszerzés értékének legfeljebb harminc százaléka lehet.
A Kbt. fenti rendelkezése – a 340. § (3) bekezdés e) pontja – értelmében bírság kiszabásának helye lehet mind a törvény szabályainak megszegése, mind szerződéskötés esetén.
Ajánlatkérő többszörösen megsértette a Kbt. rendelkezéseit, emellett a bírálat vonatkozásában megállapított jogsértések kifejezetten súlyosak. A Döntőbizottság figyelemmel volt arra a tényre, hogy ajánlatkérő közbeszerzési eljárásának értéke magas, ugyanakkor a jogsértés reparálható. 
A Döntőbizottság a fenti szempontokat összességében mérlegelve a bírság összegét 1 000 000 Ft-ban állapította meg.
A Döntőbizottság a rendelkezésére álló bizonyítékok alapján úgy ítélte meg, hogy nem vonható le megalapozott következtetés a megállapított jogsértésért felelős személyre, így személyi bírságot nem szabott ki. Ajánlatkérő és a bonyolító egymás közötti jogviszonyában vizsgálható, illetve dönthető el, hogy fennáll-e a ténybeli és a jogi alap a bírság áthárítására a bonyolítóra.
A Döntőbizottság a Kbt. 340. § (2) bekezdés h) pontja és a 341. § (6) bekezdése alapján rendelkezett az eljárási költségek viseléséről.
A bírósági jogorvoslatot a határozat érdemi rendelkezései ellen a Kbt. 346. § (1) bekezdése biztosítja, míg a határozat megszüntető rendelkezése ellen a külön jogorvoslatot a Kbt. 325. § (4) bekezdése és a Kbt. 345. §-a biztosítja.

Budapest, 2006. február 13.

 	Dr. Nagy Gizella s. k.,	  Székelyné Bihari Mária s. k.,
	  közbeszerzési biztos	  közbeszerzési biztos

Dr. Gombási Izabella s. k.,
közbeszerzési biztos

A határozatot a bíróság előtt keresettel támadták.
		</pre>
	
    </div>






		</div>

	</div>

	
<div id="footer">
	<div class="wrap">
		<div>
			<div class="f1">
				<ul class="share">
					<li><a href="https://twitter.com/K6_TW">O<em>T</em></a></li>
					
					<li><a href="http://www.facebook.com/pages/K%C3%B6zbeszerz%C3%A9si-Hat%C3%B3s%C3%A1g/100693676739630">O<em>f</em></a></li>
					
				</ul>

				<div class="impressum">
					<a href="/">Főoldal</a>&nbsp;&nbsp;/&nbsp;
					<a href="/sitemap/">Oldaltérkép</a>&nbsp;&nbsp;/&nbsp;
					<a href="/mutat/775/">Impresszum</a>&nbsp;&nbsp;/&nbsp;
					<a href="/mutat/1241/">Adatvédelem</a>
				</div>

			</div>
			<div class="f2">
				<h2>Kiemelt oldalaink</h2>
				<ul>
					<li><a href="/magunkrol/elerhetosegek/" >Elérhetőségek</a></li><li><a href="/jogorvoslat/tudnivalok/" >Jogorvoslati tudnivalók </a></li><li><a href="/adatbazis/keres/tanacsado/" >Hivatalos közbeszerzési tanácsadók</a></li>
				</ul>
			</div>
			<div class="f3">
				<h2>Legnépszerűbb</h2>
				<ul>
					<li><a href="/adatbazis/keres/hirdetmeny/" >Hirdetmények</a></li><li><a href="/adatbazis/keres/dbhatarozat/" >Döntőbizottsági határozatok</a></li><li><a href="/adatbazis/keres/tajekoztato/" >Ajánlások, tájékoztatók</a></li>
				</ul>		
			</div>

			<div class="f4">
				<h2>Hasznos linkek</h2>
				<ul>
					

					

				</ul>		
			</div>

		</div>
		<div>
			<div class="f1">

				<div id="portlet_footer_logo">
					<div>
						<img alt="" src="/public/images/cimer.png">
						<h3>Közbeszerzési <br>Hatóság</h3>
					</div>
				</div>
				<div id="portlet_evhonlapja">
					<div>
						<a href="/mutat/1288/"><img src="/public/images/evhonlapja/ev1.png" alt="Az év honlapja különdíj - 2012" /></a>
					</div>
				</div>

			</div>
			<div class="f2">
				<div id="portlet_footer_address">
					<div>
						<span class="address">1026 Budapest, Riadó u. 5.</span>
						<a href="http://goo.gl/maps/urPc" target="_blank" class="map">Térkép megnyitása Google Maps-en</a><br />
						<a href="mailto:kapcsolat (kukac) kt.hu" class="email">kapcsolat (kukac) kt.hu</a>
					</div>
				</div>
			</div>
			<div class="f3">
				<div id="portlet_footer_ugyfel">
					<div>
						<strong>Hivatali munkarend</strong> <br />
						<span>hétfő–csütörtök:</span> 8:00–16:30 <br />
						<span>péntek:</span> 8:00–14:00
					</div>
				</div>
			</div>
		</div>

	</div>
</div>
	

	
	<script type="text/javascript" src="/public/js/libs/modernizr-2.0.6.min.js"></script>
	<script type="text/javascript" src="/public/js/libs/jquery.min.js"></script>
	<script type="text/javascript" src="/public/js/libs/jquery.scrollTo-min.js"></script>
	<script type="text/javascript" src="/public/js/libs/jquery.cookie.js"></script>
	
<script type="text/javascript" src="/public/js/libs/jquery.scrollTo-min.js"></script>

	
	<script type="text/javascript" src="/public/js/script.js?v=20161224195740"></script>
	<script type="text/javascript" src="/public/ladybugTracker/js/ladybugTracker-light.js"></script>
	
	
	

		<script type="text/javascript">

	 var _gaq = _gaq || [];
	 _gaq.push(['_setAccount', 'UA-30935263-1']);
	 _gaq.push(['_trackPageview']);

	 (function() {
	   var ga = document.createElement('script'); ga.type = 'text/javascript'; ga.async = true;
	   ga.src = ('https:' == document.location.protocol ? 'https://ssl' : 'http://www') + '.google-analytics.com/ga.js';
	   var s = document.getElementsByTagName('script')[0]; s.parentNode.insertBefore(ga, s);
	 })();

	</script>
</body>
</html>

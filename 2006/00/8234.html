<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd">
<!--[if lt IE 7]> <html xmlns="http://www.w3.org/1999/xhtml" xml:lang="hu" lang="hu" class="no-js ie6"> <![endif]-->
<!--[if IE 7]>    <html xmlns="http://www.w3.org/1999/xhtml" xml:lang="hu" lang="hu" class="no-js ie7"> <![endif]-->
<!--[if IE 8]>    <html xmlns="http://www.w3.org/1999/xhtml" xml:lang="hu" lang="hu" class="no-js ie8"> <![endif]-->
<!--[if gt IE 8]><!--> <html xmlns="http://www.w3.org/1999/xhtml" xml:lang="hu" lang="hu"> <!--<![endif]-->


<head>
	<title>Közbeszerzési Hatóság - Címlap</title>
	
	<meta http-equiv="content-type" content="text/html; charset=utf-8" />
	<meta name="description" content="" />
	<meta name="keywords" content="" />
	<meta http-equiv="X-UA-Compatible" content="IE=edge,chrome=1" />
	<meta name="viewport" content="width=device-width,minimum-scale=1.0,maximum-scale=1.0,initial-scale=1.0,user-scalable=no" />
	
	<link rel="alternate" type="application/rss+xml" title="KT portál friss anyagai" href="/rss/" />

	
	<link rel="stylesheet" type="text/css" href="/public/css/fonts.css?v=20161224201331" media="screen, print"/>
	<link rel="stylesheet" type="text/css" href="/public/css/layout.css?v=20161224201331" media="screen"/>
	


	
	<link rel="stylesheet" type="text/css" href="/public/css/reset.css" media="screen"/>
	<link rel="stylesheet" type="text/css" href="/public/css/style.css?v=20161224201331" media="screen, print" />
	<link rel="stylesheet" type="text/css" href="/public/css/ie8.css?v=20161224201331" media="screen"/>
	<link rel="stylesheet" type="text/css" href="/public/css/print.css?v=20161224201331" media="print"  />
	
	
	


	<link rel="profile" href="http://microformats.org/profile/hcard" />
	<link rel="shortcut icon" href="/public/images/favicon.ico" />
	
	

	<!--[if lt IE 9]>
		<script src="/public/js/libs/selectivizr.min.js"></script>
	<![endif]-->

	
</head>

<body class="article">

	<div id="fb-root"></div>
	<script>(function(d, s, id) {
	  var js, fjs = d.getElementsByTagName(s)[0];
	  if (d.getElementById(id)) return;
	  js = d.createElement(s); js.id = id;
	  js.src = "http://connect.facebook.net/hu_HU/all.js#xfbml=1";
	  fjs.parentNode.insertBefore(js, fjs);
	}(document, 'script', 'facebook-jssdk'));</script>


	<a name="content"></a>

	
	<div id="bookmarks" class="anonim">
	<div class="wrap">
		<div class="inner">

			
			<h1>Könyvjelzőim</h1>

		
				
			<p>A regisztrált és bejelentkezett felhasználók itt férhetnek hozzá a korábban könyvjelzővel megjelölt hírekhez.</p>
			<p><small>Ha ön is szeretné figyelemmel kísérni számítógépén és okostelefonján a közbeszerzésekkel kapcsolatos híreket, változásokat, nincs más dolga, mint regisztrálni.</small></p>
			<p class="buttons"><a href="/felhasznalo/regisztracio/" class="btn">Szeretnék Regisztrálni</a> <a href="#" class="btn close">Mégsem</a></p>

			<img src="/public/images/bg/bookmarks-nonlogin.png" alt="" />

			<span class="close">(FX)</span>


		


		</div>
		<div class="menu">
			
			<ul class="clearfix">
				
			</ul>
		</div>
	</div>

	<div id="handle"><img src="/public/images/bg/bookmarks-handle.png" alt="" /></div>

</div>
	<div id="oldbrowser">
	<p>
		Az Internet Explorer Ön által használt változatát<br /> a Közbeszerzési Hatóság portálja nem támogatja.
	</p>	
	<p class="small">Kérjük töltse le az alábbi böngészők friss verzióját.</p>

	<hr />
	<table>
		<tr>
			<td>
				<a target="_blank" href="http://www.microsoft.com/hun/windows/internet-explorer/">
					<img src="/public/images/buttons/oldbrowser/ie.png" alt="Internet Explorer" />
					<span>Internet Explorer</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.google.com/chrome/?hl=hu">
					<img src="/public/images/buttons/oldbrowser/chrome.png" alt="Google Chrome" />
					<span>Google Chrome</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.mozilla-europe.org/hu/firefox/">
					<img src="/public/images/buttons/oldbrowser/ff.png" alt="Mozilla Firefox" />
					<span>Mozilla Firefox</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.apple.com/hu/safari/download/">
					<img src="/public/images/buttons/oldbrowser/safari.png" alt="Safari" />
					<span>Safari</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.opera.com/">
					<img src="/public/images/buttons/oldbrowser/opera.png" alt="Opera" />
					<span>Opera</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			
		</tr>
	</table>
	<hr />

	<p class="sec">Your browser is no longer supported. </p>
	<p class="small">Please download a modern browser from above.</p>

	<p class="legal">
		Közbeszerzési Hatóság | <a href="mailto:kapcsolat@kt.hu">kapcsolat@kt.hu</a>
	</p>
</div>
	<a href="#top" id="backtotop">vissza a lap <br />tetejére</a>


<div id="quicksearch">
	<div class="wrap">
		
		<form action="/adatbazis/gyorskereses/" method="GET">
			<fieldset>

				

				<input type="hidden" name="tipus" value="tartalom" />
				

				<input type="text" name="q" placeholder="Keresés hírekben, cikkekben, publikációkban" />
				<button type="submit">Keresés</button>
				<button type="button" class="close">Fu</button>

				<h2>Részletes keresés az egyes témakörökben</h2>
				
				<ul>
					<li><a href="/keres/">Hírek, cikkek, publikációk</a></li>
					<li><a href="/adatbazis/keres/tajekoztato/">Ajánlások, tájékoztatók, útmutatók</a></li>
					<li><a href="/adatbazis/keres/ajanlatpublikaciok/">Ajánlatkérői publikációk</a></li>
					<li><a href="/adatbazis/keres/ajanlatkero/">Bejelentkezett ajánlatkérők</a></li>
				</ul>
				<ul>
					<li><a href="/adatbazis/keres/dbhatarozat/">Döntőbizottsági és bírósági határozatok</a></li>
					<li><a href="/adatbazis/keres/ebitelet/">Európai Bíróság ítéletei</a></li>
					<li><a href="/adatbazis/keres/tanacsado/">Hivatalos közbeszerzési tanácsadók</a></li>
					<li><a href="/adatbazis/keres/hirdetmeny/">Közbeszerzési Értesítő</a></li>
				</ul>
				<ul>
					<li><a href="/adatbazis/keres/oktatas/">Közbeszerzési oktatás</a></li>
					<li><a href="/adatbazis/keres/ajanlattevo/">Minősített ajánlattevők</a></li>
					<li><a href="/nyilvantartas/tanacsado/lista/">Felelős akkreditált közbeszerzési szaktanácsadók jegyzéke</a></li>
					<li><a href="/nyilvantartas/hntdontes/lista/">Hirdetmény nélküli eljárásokkal kapcsolatos döntések</a></li>
				</ul>

				<button type="button" class="closeup">panel elrejtése ↑</button>


			</fieldset>
		</form>
	</div>
</div>





<div id="bc">
	<ul>
		
		<li>
			
			Címlap
			
		</li>
		
	</ul>
	<button type="button"><span>Menü kibontása</span>w</button>
</div>
<div id="menu">
	<div id="evhonlapja" class="slowanim"><a href="/mutat/1288/">Különdíjas a www.kozbeszerzes.hu!</a></div>
	<div class="wrap">
		<div id="mainMenu">
			<div id="logo">
				
				<h1><a href="/">
					KÖZBESZERZÉSI
					HATÓSÁG
				</a></h1>
				
			</div>

			<ul id="langSel">
				<li><a href="/nyelvi-verziok/english/">English</a></li>

			</ul>

			<ul class="iconmenu">
				<li ><a href="/"><em>F</em><b>H</b><span>Főoldal</span></a></li>
				<li class="search"><a href="/keres/"><em>F</em><b>S</b><span>Keresés</span></a></li>
				<li><a href="/sitemap/"><em>F</em><b>s</b><span>Oldaltérkép</span></a></li>
				<li><a href="/gyik/?c=4"><em>F</em><b>M</b><span>Súgó</span></a></li>
				<li><a href="/kapcsolatok/kapcsolatfelvetel/"><em>F</em><b>E</b><span>Kapcsolat</span></a></li>
				
				<li class="accessibility"><a href="/felhasznalo/valtas/vakbarat/" title="Akadálymentes változat"><em>O</em><b>v</b><span>Akadálymentes</span></a></li>
				
			</ul>
		
			<ul class="usermenu">
				<li class="hi"><a href="/felhasznalo/belepes/">Belépés</a> / <a href="/felhasznalo/regisztracio/">Regisztráció</a></li>
				<li class="hi small"><a href="/felhasznalo/emlekezteto/">Jelszó-emlékeztető</a></li>
			</ul>
		
		
		</div>
		<div id="subMenu">
			
			<div>
				<h2><a href="#top">Hatóság</a></h2>
				<ul>
					
					<li ><a href="/magunkrol/bemutatkozas">Bemutatkozás</a></li>
					
					<li ><a href="/magunkrol/szervezeti-felepites">Szervezeti felépítés</a></li>
					
					<li ><a href="/magunkrol/kozbeszerzesek-tanacsa">Közbeszerzések Tanácsa </a></li>
					
					<li ><a href="/magunkrol/dontobizottsag">Döntőbizottság</a></li>
					
					<li ><a href="/magunkrol/kozerdeku-adatok">Közérdekű adatok</a></li>
					
					<li ><a href="/magunkrol/elerhetosegek">Elérhetőségek</a></li>
					
					<li ><a href="/magunkrol/egyuttmukodesi-megallapodasok">Együttműködések</a></li>
					
					<li ><a href="/magunkrol/allasajanlatok">Állásajánlatok</a></li>
					
				</ul>
			</div>
			
			<div>
				<h2><a href="#top">Jogorvoslat</a></h2>
				<ul>
					
					<li ><a href="/jogorvoslat/tudnivalok">Tudnivalók</a></li>
					
					<li ><a href="/jogorvoslat/jogorvoslati-kerelmek-listaja">Kérelmek</a></li>
					
					<li ><a href="/jogorvoslat/hatarozatok-listaja">Határozatok</a></li>
					
					<li ><a href="/jogorvoslat/targyalasi-naptar">Tárgyalási naptár</a></li>
					
					<li ><a href="/jogorvoslat/kozlemenyek">Közlemények</a></li>
					
				</ul>
			</div>
			
			<div>
				<h2><a href="#top">Jogi háttér</a></h2>
				<ul>
					
					<li ><a href="/jogi-hatter/hazai-szabalyozas">Hazai szabályozás</a></li>
					
					<li ><a href="/jogi-hatter/eu-s-szabalyozas">EU-s szabályozás</a></li>
					
					<li ><a href="/jogi-hatter/hirdetmenyekk">Hirdetmények</a></li>
					
					<li ><a href="/jogi-hatter/europai-birosag-iteletei">Európai Bíróság ítéletei</a></li>
					
					<li ><a href="/jogi-hatter/eu-s-hatteranyagok">EU-s háttéranyagok</a></li>
					
					<li ><a href="/jogi-hatter/ppn">PPN</a></li>
					
					<li ><a href="/jogi-hatter/jogalkalmazas-elosegitese">Jogalkalmazás elősegítése</a></li>
					
				</ul>
			</div>
			
			<div>
				<h2><a href="#top">Tevékenységek</a></h2>
				<ul>
					
					<li ><a href="/tevekenysegek/eves-beszamolo">Éves beszámoló</a></li>
					
					<li ><a href="/tevekenysegek/kozbeszerzesi-oktatas">Közbeszerzési oktatás</a></li>
					
					<li ><a href="/tevekenysegek/nyilvantartasok-vezetese">Nyilvántartások vezetése</a></li>
					
					<li ><a href="/tevekenysegek/szerzodes-ellenorzes">Szerződés-ellenőrzés</a></li>
					
					<li ><a href="/tevekenysegek/kozbeszerzesi-etikai-kodex">Közbeszerzési Etikai Kódex</a></li>
					
					<li ><a href="/tevekenysegek/konferenciak">Konferenciák</a></li>
					
					<li ><a href="/tevekenysegek/nemzetkozi-kapcsolattartas">Nemzetközi kapcsolattartás</a></li>
					
					<li ><a href="/tevekenysegek/kozbeszerzesi-statisztikak">Közbeszerzési statisztikák</a></li>
					
				</ul>
			</div>
			
			<div>
				<h2><a href="#top">Kapcsolatok</a></h2>
				<ul>
					
					<li ><a href="/kapcsolatok/tanusito-vedjegyek">Tanúsító védjegyek</a></li>
					
					<li ><a href="/kapcsolatok/kapcsolatfelvetel">Kapcsolatfelvétel</a></li>
					
				</ul>
			</div>
			
		</div>
	</div>
</div>


	

	<div class="container article">

		
		<div class="wrap">
			
    
    <div class="lead">
        <h1></h1>

            <table class="ertesitofej">
                <tr>
                    <th>Közbeszerzési Értesítő száma:</th>
                    <td>2006/40</td>
                </tr>
                <tr>
                    <th>Beszerzés tárgya:</th>
                    <td></td>
                </tr>
                <tr>
                    <th>Hirdetmény típusa:</th>
                    <td>A Közbeszerzési Döntőbizottság határozata KÉ</td>
                </tr>
                <tr>
                    <th>Eljárás fajtája:</th>
                    <td></td>
                </tr>
                <tr>
                    <th>Közzététel dátuma:</th>
                    <td>2006.04.05.</td>
                </tr>
                <tr>
                    <th>Iktatószám:</th>
                    <td>8234/2006</td>
                </tr>
                <tr>
                    <th>CPV Kód:</th>
                    <td></td>
                </tr>
                <tr>
                    <th>Ajánlatkérő:</th>
                    <td></td>
                </tr>
                <tr>
                    <th>Teljesítés helye:</th>
                    <td></td>
                </tr>
                <tr>
                    <th>Ajánlattételi/részvételi jelentkezési határidő:</th>
                    <td></td>
                </tr>
                <tr>
                    <th>Nyertes ajánlattevő:</th>
                    <td></td>
                </tr>
                <tr>
                    <th>Ajánlatkérő típusa:</th>
                    <td></td>
                </tr>
                <tr>
                    <th>Ajánlatkérő fő tevényeségi köre:</th>
                    <td></td>
                </tr>
				<tr>
					<th>Letöltés:</th>
					<td>
						<a href="/ertesito/pdf/portal_8234_2006/" target="_blank">Hirdetmény letöltése PDF formátumban</a>
					</td>
			    </tr>
                
            </table>

    </div>



    <div class="content hirdetmenytartalom">
	
		<pre>
		



KÖZBESZERZÉSEK TANÁCSA KÖZBESZERZÉSI DÖNTŐBIZOTTSÁG (8234/2006)

1024 Budapest, Margit krt. 85.
Ikt.sz.: D.578/46/2005.

Tárgy: TFH Technische Fachhandels GmbH jogorvoslati kérelme a Paksi Atomerőmű Rt. közbeszerzési eljárása ellen.

A Közbeszerzési Döntőbizottság (a továbbiakban: Döntőbizottság) a Közbeszerzések Tanácsa nevében meghozta az alábbi

HATÁROZAT-ot:

A Döntőbizottság a TFH Technische Fachhandels GmbH (D–84453 Mühldorf a. Inn, Hartgasse 51., képviseli: 1000. számú Ügyvédi Iroda, dr. Gaal Szabolcs ügyvéd, 1027 Budapest, Medve u. 28. V. em. 1., a továbbiakban: kérelmező) jogorvoslati kérelmét, melyet a Paksi Atomerőmű Rt. (7031 Paks, Pf. 71, képviseli: dr. Bertha Kálmán vezető jogtanácsos, 7031 Paks, Pf. 71, a továbbiakban: ajánlatkérő) „a Paksi Atomerőmű Rt. TN01, TN02 és TL 02 rendszereibe cserélhető töltetű jódszűrő berendezések gyártása, szállítása és tartalék alkatrészek biztosítása” tárgyú közbeszerzési eljárása ellen nyújtott be elutasítja.
A jogorvoslati eljárás során felmerült költségeiket a felek maguk viselik.
A határozat ellen fellebbezésnek, méltányossági és újrafelvételi eljárásnak helye nincs. A határozat felülvizsgálatát, annak kézhezvételétől számított 15 napon belül keresettel a Fővárosi Bíróságtól lehet kérni. A keresetlevelet a Fővárosi Bírósághoz címezve, de a Döntőbizottsághoz kell benyújtani.

INDOKOLÁS

A Döntőbizottság a közbeszerzési eljárás iratai és a felek tárgyalási nyilatkozatai alapján az alábbi tényállást állapította meg:
Ajánlatkérő a közbeszerzésekről szóló 2003. évi CXXIX. törvény (a továbbiakban: Kbt.) V. fejezete szerinti közösségi értékhatárú, különös, hirdetmény közzétételével induló tárgyalásos közbeszerzési eljárást indított a rendelkező részben meghatározott tárgyban. A részvételi felhívása az Európai Unió Hivatalos Lapjában 2005. május 18-án 2005/S 94-093631 szám alatt került közzétételre, mely felhívás tájékoztató jelleggel a Közbeszerzési Értesítő 2005. május 25-i számában is megjelent.
Felhívása II.2.2) pontjában határozta meg a beszerzése tárgyát, mennyiségét és ütemezését. Közölte, hogy a teljesítés határideje 2008. augusztus 1-je. A rész-, illetve többváltozatú ajánlattétel lehetőségét kizárta.
Felhívása III.2) pontja tartalmazta a részvételi feltételeket, a kizáró okokat, a pénzügyi és gazdasági, továbbá a műszaki és szakmai alkalmassági követelményrendszerét.
Részvételi felhívása III.2.1) pontjában határozta meg – egyebek mellett – azon műszaki és szakmai alkalmassági követelményét, hogy a részvételi jelentkezőnek és a 10% feletti alvállalkozónak együttesen érje el a 2002., 2003., 2004. évi nukleáris létesítményben működő cserélhető töltetű jódszűrő berendezésre vonatkozó legjelentősebb szállításainak összértéke összesen nettó 50 000 000 HUF értéket.
A felhívás III.2.1.3) pontjában határozta meg az egyes alkalmassági feltételek igazolás módját. A fenti műszaki, szakmai alkalmassági feltétel tekintetében előírta a Kbt. 67. § (1) bekezdés a) pontja alapján a részvételre jelentkező és a 10% feletti alvállalkozó(k) 2002., 2003., 2004. évi nukleáris létesítményben működő cserélhető töltetű jódszűrő berendezésekre vonatkozó legjelentősebb szállításainak ismertetését a szerződést kötő másik fél (megrendelő) által kiállított igazolás csatolásával, melynek az alábbi adatokat kell tartalmaznia:
– a teljesítés tárgya, mennyisége és ideje,
– az ellenszolgáltatás összege,
– a megrendelő megnevezése,
– a megrendelő nyilatkozata arról, hogy a szerződés a teljesítésnek megfelelően történt-e.
Ajánlatkérő felhívásában meghatározta a bírálat szempontját: az összességében legelőnyösebb ajánlat, megadta a részszempontokat, súlyszámokat, az értékelési ponthatárokat és az értékelés módszerét.
Felhívása VI.4.4. pontjában közölte, hogy közbeszerzési eljárásában biztosítja a hiánypótlás lehetőségét.
Ajánlatkérő részvételi dokumentációt is összeállított, ez tartalmazta a részvételi felhívást, a részvételi jelentkezések benyújtásával szemben támasztott formai és tartalmi követelményeket. A dokumentáció 18. oldalán az 5.8. pont alatt ajánlatkérő megismételte a fentiek szerinti műszaki, szakmai alkalmassági előírását. A dokumentáció 22. oldalán az ajánlatkérő tájékoztatást adott arról, hogy a Kbt. 66. § (1) bekezdés c) pontja és a Kbt. 67. § (1) bekezdés a) pontja szerinti igazolás tekintetében a jelentkezés nem forintban kifejezett értékadatot tartalmaz, az ajánlatkérő a részvételi jelentkezések bontásának napján érvényes MNB deviza középárfolyamon számítja át magyar forintra. A dokumentáció III. fejezete tartalmazza a beszerzés tárgyának a műszaki leírását, az általános ismertetést, a jódszűrők kialakításával kapcsolatos műszaki követelményeket és a gyártási engedélyezési dokumentációra vonatkozó előírásokat.
Ajánlatkérő a közbeszerzési eljárás során a feltett kérdéseket írásban megválaszolta. Ennek körében kérdést tettek fel arra vonatkozóan, hogy a kiírás tárgya általános, szakmailag egyértelműen nem tartalmaz utalást a jódszűrő berendezés töltetének cseréjére, módjára, technológiájára. Ajánlatkérő válaszában közölte, hogy a cserélhető töltetű jódszűrő berendezés töltetcseréjének technológiájára nincs konkrét előírás, a lényeg az, hogy a széntöltetet lehessen cserélni, amikor az szükségessé válik.
A részvételi jelentkezési határidőre, 2005. június 20-ra három jelentkező nyújtotta be a jelentkezését: Transelektro Rt., a TFH Technische Fachhandels GmbH. és az M+W Zander Gebäudetechnik GmbH.
Ajánlatkérő 2005. június 30-án – 2005. július 11-i határidővel – hiánypótlásra hívta fel a részvételre jelentkezőket. Ebben ajánlatkérő az M+W Zander Gebäudetechnik GmbH-tól számos hiányosság pótlását kérte, ezek között a műszaki, szakmai alkalmasság igazolására referenciaigazolások csatolását, utalva a felhívásának és a dokumentációjának e körben tett rendelkezéseire.
M+W Zander Gebäudetechnik GmbH. részvételi jelentkező a közbeszerzési eljárásban az előírt határidőre, 2005. július 11-re becsatolta a kért hiánypótlást. Az egyéb hiányok pótlása mellett, a hiánypótlás részét képezték – 113. oldaltól 123. oldalig becsatolt – referenciaigazolások.
A Döntőbizottság az alábbiakban tételesen ismerteti az egyes referenciaigazolásokat, minden egyes referencia tartalma az ajánlatkérő által meghatározott időszakra 2002., 2003., 2004. évre vonatkozik:
1.
E.ON Kernkraft GmbH Kernkfaftwerk Unterweser
1 db aktív szénszűrő berendezés készítése és leszállítása
típus: SCFclassic 0,5 × 0,5-H13-Sonder
megrendelt mennyiség: 19801 euró
hiánypótlás: 113. oldala
2.
Mallinckrodt Medical B.V.
4 db aktív szénszűrő berendezés készítése és leszállítása
típus: SKR 1700
megrendelt mennyiség: 84380 euró
A megrendelő aláírása mellett tartalmazza annak pecsétjét is az alábbiak szerint: F.A.C. Blanjaar System Engineering Radiochemical Centre Mallinckrodt Medical B.V.
hiánypótlás: 114. oldala
3.
Forschungszentrum Karlsruhe GmbH.
1 db aktív szénszűrő berendezés készítése és leszállítása
típus: dioxinfilter VP 15-FO2.2.
megrendelt mennyiség: 80 000 DM
hiánypótlás: 115. oldala
4.
TÜV Energie und Systemtechnik GmbH. Baden-Württemberg
1 db aktív szénszűrő berendezés készítése és leszállítása
típus: CMclassic
megrendelt mennyiség: 30000 euró
hiánypótlás: 116. oldala
5.
Bundesamt für Wehrtechnik und Beschaffung, Gorny Russische Föderation
1 db aktív szénszűrő berendezés készítése és leszállítása
típus: MWS Kontaktfilterapparat
megrendelt mennyiség: 774000 euró
hiánypótlás: 117. oldala
A hiánypótlás 118., 119., 120., 121. és 122. oldalán külön-külön, összesen öt, egymástól eltérő teljesítési időpontra vonatkozó referenciaigazolásokat csatolt az M+W Zander Gebäudetechnik GmbH, melyeknek az alábbi tartalmi elemei voltak azonosak:
6–10-ig:
Bundesamt für Wehrtechnik und Beschaffung, Kambarka Russische Föderation 1 db aktív szénszűrő berendezés készítése és leszállítása típus: MWS Kontaktfilterapparat
megrendelt mennyiség: 671300 euró
11.
Gemeinschaftkernkraftwerk Grohnde GmbH)
1 db aktív szénszűrő berendezés készítése és leszállítása
típus: M-SCFclassic K/H 13 1 × 1 pn.
megrendelt mennyiség: 54 000 euró
hiánypótlás: 123. oldala
Mindenegyes referenciaigazolás tartalmazta a térfogatáramlásra vonatkozó műszaki adatot is.
Ajánlatkérő a Transelektro Rt. részvételi jelentkezését 2005. július 15-én érvénytelenné nyilvánította.
Ajánlatkérő 2005. július 18-án az M+W Zander Gebäudetechnik GmbH-tól további hiánypótlást kért, valamint a Kbt. 113. §-a alapján felvilágosítást a nem egyértelmű referenciaigazolások tartalmának tisztázása érdekében. Rögzítette, hogy a részvételre jelentkező által benyújtott referenciaigazolásokból nem egyértelműen állapítható meg, hogy azok nukleáris létesítményekben működő jódszűrőre, illetőleg cserélhető töltetű jódszűrő berendezésekre vonatkoznak-e. Egyértelmű felvilágosítás adását kérte, hogy azonosíthatóan közölje, hogy az igazolásban szereplő típusú jódszűrő cserélhető töltetű jódszűrő-e, továbbá nukleáris létesítményben működő berendezés-e. Kérte a hiánypótlás, a felvilágosítás megadását 2005. július 21-ig teljesíteni.
Az M+W Zander Gebäudetechnik GmbH. az előírt határidőre benyújtotta a hiánypótlását, továbbá cégszerű nyilatkozatot tett arra, hogy a részvételi jelentkezésében benyújtott referenciák (E.ON Kernkraft GmbH., Mallinckrodt Medical B.V., Forschungszentrum Karlsruhe, TÜV Energie und Systemtechnik GmbH., Bundesamt für Wehrtechnik und Beschaffung, Gemeinschaftkernkraftwerk Grohnde GmbH) nukleáris létesítményben működő cserélhető töltetű jódszűrő berendezésekre vonatkozó legjelentősebb szállításaikra vonatkoznak.
Ajánlatkérő a részvételi szakaszt lezáró döntését – halasztott eredményhirdetési időpontban – 2005. július 27-én hirdette ki. Ajánlatkérő a TFH Technische Fachhandels GmbH. és az M+W Zander Gebäudetechnik GmbH. részvételi jelentkezését érvényesnek fogadta el, ezen belül az M+W Zander Gebäudetechnik GmbH-t alkalmasnak minősítette.
Az eredményhirdetésen a TFH Technische Fachhandels GmbH. jelezte, hogy tudomása szerint az M+W Zander Gebäudetechnik GmbH. nem gyártott és nem szállított még eddig cserélhető töltetű jódszűrő berendezést nukleáris létesítménybe.
A kérelmező 2005. augusztus 9-én nyújtotta be a jogorvoslati kérelmét, melyben kérte jogsértés megállapítását, ajánlatkérőnek a részvételi szakaszt lezáró döntéséből az M+W Zander Gebäudetechnik GmbH. részvételi jelentkezést érvényesnek elfogadó részének megsemmisítését, ideiglenes intézkedésként a közbeszerzési eljárás felfüggesztését.
A kérelmező álláspontja szerint ajánlatkérő megsértette a Kbt. 1. § (1) bekezdésében meghatározott versenytisztasági alapelvet, valamint a Kbt. 114. § (1) bekezdés e) pontját azzal, hogy az M+W Zander Gebäudetechnik GmbH. részvételi jelentkezését érvényesnek fogadta el. A részvételi jelentkezők kötelezettsége, hogy alkalmasságukat a részvételi felhívásban foglaltak szerint igazolják. A kérelmező álláspontja szerint az M+W Zander Gebäudetechnik GmbH. az ajánlatkérő által előírtak szerint nem igazolta a referenciakövetelmények teljesítését. A kérelmező több szempontból támadta az M+W Zander Gebäudetechnik GmbH. által a hiánypótlás 113–123. oldalán bemutatott referenciaigazolásokat.
Előadta, hogy a referenciaigazolások egy része amiatt nem fogadható el ajánlatkérő előírásának megfelelőnek, mert nem működő nukleáris létesítménybe történő szállításokra vonatkozik.
A kérelmező az M+W Zander Gebäudetechnik GmbH. referenciaigazolásai közül az 1. referenciaigazolás (EON Kernkraft GmbH.), a 3. referenciaigazolás (Forschungszentrum Karlsruhe) és a 11. referenciaigazolás (Gemeinschaftkernkraftwerk Grohnde GmbH) tekintetében fogadta el azt, hogy azok megrendelője nukleáris létesítménynek minősül, a többi referenciaigazolás tekintetében vitatta, hogy a megrendelők nukleáris létesítménynek minősülnének. E körben előadta, hogy álláspontja szerint a működő nukleáris létesítmény fogalma nem határozható meg tetszőlegesen, logikai úton, ez jogi fogalom és így az irányadó hatályos jogszabályok segítségével lehet meghatározni a tartalmát. A kérelmező két jogszabályra hivatkozott a nukleáris biztonságról a Nemzetközi Atomenergia Ügynökség keretében Bécsben 1994. szeptember 20-án létrejött, az 1997. évi I. törvénnyel kihirdetett egyezményre, valamint az atomenergiáról szóló 1996. évi CXVI. törvényre.
Előadása szerint a Bécsben 1994. szeptember 20-án létrejött egyezmény 2. cikkének i. pontja megadja a nukleáris létesítmény fogalmát. E szerint: „A nukleáris létesítmény megjelölés minden szerződő fél számára a joghatósága alá tartozó valamennyi szárazföldi, polgári célú atomerőművet jelent, beleértve a radioaktív anyagok tárolására, kezelésére és feldolgozására szolgáló azon létesítményeket is, amelyek ugyanazon telephelyen vannak és közvetlenül kapcsolódnak az atomerőművek működéséhez.”
A kérelmező szerint miután ajánlatkérő is és az egyéb érdekelt is a saját országa joghatósága alá tartozik, de mindkét ország részese az egyezménynek, így rájuk nézve ezt a szabályt kell alkalmazni.
A kérelmező előadta, hogy az atomenergiáról szóló 1996. évi CXVI. törvény némileg eltérő meghatározást tartalmaz. Az értelmező rendelkezések g) pontjában a következőket mondja ki: „Nukleáris létesítmény az atomerőmű, az atomfűtőmű, kutató- és oktató atomreaktor, továbbá minden más olyan létesítmény, amely az 1972. évi 9. sz. tvr.-rel kihirdetett a Magyar Népköztársaság és a Nemzetközi Atomenergia Ügynökség között nukleáris fegyverek elterjedésének megakadályozásáról szóló szerződés szerinti biztosítékok alkalmazása tárgyában kötött egyezmény 97. cikkének I. pontja meghatároz. E szakasz az alábbiakat mondja ki: „létesítményt jelent: a) reaktort, zéróteljesítményű reaktort, konvertáló üzemet, reprocesszáló üzemet, üzemanyaggyártó üzemet és önálló tárolót, valamint b) bármilyen telephelyet, ahol egy effektív kilogrammnál nagyobb mennyiségű nukleáris anyagot használnak.”
A kérelmező álláspontja szerint az általa elismerteken kívül a többi referenciaigazolásban feltüntetett megrendelő nem fogadható el működő nukleáris létesítménynek. A Mallinckrodt Medical B.V. nem minősül atomerőműnek, sem radioaktív anyagok tárolására, sem kezelésére, feldolgozására szolgáló, az atomerőművel egyező telephelyen elhelyezett létesítménynek. A rendelkezésre álló adatok szerint az állapítható meg, hogy a „Gyógyászat Völgye”, a Nukleáris Kutató és Tanácsadó Csoport vagyis hollandul az NRG az ECN, azaz a holland Energiakutatási Központ leányvállalata. A kutató reaktor az NRG tulajdonában van és nem a Mallinckrodt Medical B.V.-ben, a Mallinckrodt Medical B.V. tulajdonában mindössze 2 db ciklotron van. A ciklotron a rákgyógyászatban használatos sugárkezelést biztosító berendezés, mely nem állít elő nukleáris fűtőanyagot, üzemanyagot és sugárzó anyagot sem bocsát ki, működtetése impregnált aktívszén töltetű jódszűrő berendezés alkalmazását nem igényli. Ezen túlmenően hivatkozott arra, hogy e referenciában szállított izotóp elválasztó egység nem azonos jelen közbeszerzési eljárás tárgyával, a magas aktivitású izotóp elválasztásában vesz részt a magasan besugárzott urániumtól.
A TÜV Energie und Systemtechnik GmbH., mint minőségtanúsítványt kiállító cég, még ha rendelkezik is sugárzó anyagokat is tároló vagy működtető laboratóriummal, az általa hivatkozott Bécsben 1994. szeptember 20-án létrejött egyezmény értelmében szintén nem nukleáris létesítmény. A TÜV GmbH. egy szolgáltatást kínáló cég tanácsadást, vizsgálást, teszteket, véleményezést, minősítést és kiképzést végez. A kérelmező közölte, hogy a TÜV GmbH akkreditációs okiratából az állapítható meg, hogy rendelkezik azzal a kompetenciával, hogy vizsgálatokat végezzen a szorpciós anyagok területén a levegő által szállított radioaktív jódvegyületek leválasztásának meghatározására a mellékletében felsorolt vizsgálati területeken. Azt is rögzíti ez a dokumentum, hogy olyan minőségbiztosítási rendszert alkalmaz, amely teljesíti a DIN EN ISO 9001: 1994. követelményeit. A kérelmező szerint ezen ismeretekből is az állapítható meg, hogy valójában ez egy szűréstechnikai laboratórium, ahol radioaktív jódvegyületek leválasztására vonatkozó méréseket végeznek.
A kérelmező e körben előadta azt a 2006. február 14-i beadványában, hogy telefonon megkereste az MTA Központi Fizikai Kutatóintézetét és ott azt a szóbeli tájékoztatást kapta, hogy a TÜV GmbH. semmiképpen nem nukleáris létesítmény. Indítványozta, hogy a Döntőbizottság az Áe. 26. § (1) bekezdésére figyelemmel az Áe. 10. §-a alapján keresse meg a Magyar Tudományos Akadémia Központi Fizikai Kutatóintézetének Atomenergia Kutató Intézetét.
A kérelmező Bundesamt für Wehrtechnik und Beschaffung, mint a központi katonai közbeszerzés által kiadott referencia nem fogadható el a nyilvánosan hozzáférhető információk szerint. A G8-as országok az Oroszországban levő kémiai fegyverek és anyagok megsemmisítése érdekében közreműködtek abban, hogy megvalósuljon a kémiai fegyverek megsemmisítése, így a Kambarka és Gorny telephelyeken, tehát nem nukleáris anyagokra vonatkozik. A kérelmező előadta, hogy az atom-tengeralattjárók szétszerelése, megsemmisítése más területen valósul meg, illetve van folyamatban. A tengeralattjáró egyébként sem szárazföldi létesítmény, továbbá a telephelyeken már csak a szétszedést követően végeztek tevékenységet. Külön hivatkozott arra a kérelmező, hogy nem állapítható meg, hogy a kérelmező által e projektek keretében szállított szűrőberendezések milyen funkció ellátását biztosították, így ha kémia célra használták fel a berendezést, akkor az nem vehető figyelembe.
Kérelmező álláspontja szerint a működő nukleáris létesítmény fogalmára nem alkalmazható az atomkárokért való polgári jogi felelősség tárgyában, Bécsben 1963. május 31-én kelt nemzetközi egyezmény, melyet a hazai jogban a 24/1990. (II. 7.) MT rendelet hirdetett ki. Az egyezmény elnevezéséből, valamint a I. és II. cikk rendelkezéseiből az állapítható meg, hogy az egyezmény csak atomkárok esetén alkalmazható, ezen belül is csak a polgári jogi felelősség körében. Ugyanakkor a kérelmező szerint még ezen egyezmény rendelkezéseiből sem vonható le olyan következtetés, mely szerint korlátok nélküli lenne a nukleáris létesítmény fogalma. Az egyezmény I. cikk 1. pontja értelmében nukleáris létesítmény:
– az atomreaktor,
– olyan üzem, amely nukleáris anyagok előállítására nukleáris üzemanyagot használ,
– olyan üzem, amely nukleáris anyagot dolgoz fel,
– az olyan üzem, amely kiégett nukleáris üzemanyagot újrafeldolgozás keretében hasznosítja,
– olyan létesítmény, amely nukleáris anyagok mindennemű raktározására szolgál.
A kérelmező szerint ezen egyezmény szerint is a nukleáris létesítmény fogalmához csak az atomreaktor, nukleáris üzemanyagot előállító, felhasználó vagy újrafelhasználó üzem vagy ilyen anyagot tároló létesítmény sorolható.
A kérelmező a jogorvoslati eljárás során kifejtette azon álláspontját is, hogy mi minősül cserélhető töltetű jódszűrőnek. E körben nyomatékosan hivatkozott arra, hogy ajánlatkérő közbeszerzési eljárása dokumentációjában milyen paramétereket követelt meg beszerzése tárgyára az impregnált aktívszén töltetre, külön kitérve az impregnáló anyag tartalmára. Előadta, hogy minden jódszűrő szénszűrő, de nem minden szénszűrő jódszűrő. A legtöbb szűrőberendezés legyen az ipari vagy háztartási célú, polgári vagy katonai alkalmazású szénbetétes szűrő, melynek a betétjét is lehet cserélni. A szén kémiai tulajdonsága, hogy a szennyező anyagokat leköti és így megtisztítja azt az anyagot, ami a szűrőn áthalad. A kérelmező szerint az M+W Zander Gebäudetechnik GmbH referenciaanyagában olyan szénszűrők is feltüntetésre kerültek, amelyeknek a töltete nem aktív szén és így nem felelnek meg az ajánlatkérő által a beszerzés tárgyával szemben támasztott követelményeknek. A kérelmező szerint a vonatkozó szabványok figyelembevételével definiálható a radioaktív jód szűrésére alkalmas impregnált aktívszén töltetű szűrőberendezés fogalma. A kérelmező e körben hivatkozott arra, hogy Magyarországon a Nukleáris Biztonsági Szabályzat 3.7. számú irányelve foglalja össze az atomerőművi rendszerelemek műszaki sugárvédelmi tervezését, külön megjelölte a kérelmező az irányelvnek a jód abszorberek tervezésére vonatkozó útmutatását. Ismertette azt is a kérelmező, hogy Németországban az atomerőművekben alkalmazott jódszűrő berendezések követelményeit a „KIA 3601 szellőzés technikai berendezések az atomerőművekben” határozza meg, mely egyenértékű a DIN 25414 szabvánnyal. A kérelmező ismertette a jód abszorpciós szűrőberendezésekre ezen előírásokban meghatározott követelményeket.
A kérelmező a fentiekből azt a következtetést vonta le, hogy az atomerőművekben a cserélhető töltetű jódszűrő berendezés olyan berendezés, melynek töltete 1-től max. 2 súlyszázalékig kálium-jodiddal impregnált aktívszén, töltete kontamináció mentesen cserélhető, töltete szénágy típusú, szénágy vastagsága eléri a 20 cm-t, a levegő tartózkodási ideje szénágy rétegben min. 0,5 s, a metil-jodid kezdetű leválasztási hatásfoka 99,9% és a leválasztási hatásfok rendszeres, megfelelő pontosságú mérésekkel ellenőrizhető.
A kérelmező előadta, hogy az M+W Zander Gebäudetechnik GmbH. MWS típusú szűrőházát és a Camfil KG FKKC típusú szűrőházát nemcsak szerves jód vegyületek megkötésére alkalmazzák atomerőművekben, hanem más iparágakban is, mint például szénhidrogén vegyületek vagy harci gázok szűrésére. Erre tekintettel ezeknek a szűrőknek meg kell felelniük a DIN és a KTA szabványokban meghatározott követelményeknek, a szűrőberendezést kálium-jodiddal impregnált aktívszénnel kell feltölteni és a cserének kontanimáció mentesen kell történnie. Az SKR típusú berendezéseknél nem valósítható meg a kontanimáció mentes csere, így azt külön teremben szükséges elvégezni, többlet radioaktív hulladék keletkezik.
A kérelmező a Forschungszentrum Karlsruhe-i referenciával kapcsolatban előadta, hogy ebben dioxin szűrőt tüntettek fel, mely csak akkor alkalmas jód szűrésére, ha a töltete (szorpciós anyaga) is alkalmas erre. Ezen túlmenően a kérelmező szerint a megrendelőnél a radioaktív káros anyagok szűrése még az MWS szűrő előtt magas mértékben megoldott, az MWS szűrő széntöltete nem impregnált aktív szén, hanem egyszerű barnaszén, mely speciálisan dioxin és furánok leválasztására szolgál. A kérelmező szerint ez esetben a szűrő nem jódszűrő funkciót lát el, nem alkalmas jód szűrésére, dioxinszűrő.
A kérelmező az EON Kernkraft GmbH. Untervesseri atomerőmű referenciájával kapcsolatban előadta, hogy az SCFclassic egy aerosol levegőszűrő befogadására kialakított szűrőház és nem széntöltet befogadására.
A Mallinckrodt Medical B.V. referenciaigazolás tárgyával kapcsolatban előadta, hogy az SKR 1700 típusú szűrőcellás berendezés nem felel meg azon követelményeknek, amelyek megítélése szerint jellemzik a cserélhető töltetű jódszűrő berendezést, továbbá a töltet minősége sem ismert, a szűrőház konstrukció került ismertetésre.
A TÜV GmbH. referenciaigazolása tekintetében előadta, hogy a CFHclassic műszaki leírása alapján megállapítható, hogy az egyéb érdekelt a szűrőház konstrukcióját adta meg, mely szerint a szűrőház feje aktívszén betöltésére szolgáló nyílás van, amely speciális gallérral rendelkezik a kontamináció mentes védőzsákos aktív széncsere elvégzéséhez. Megítélése szerint csak egy aerosol szűrőt lehet ugyanazon a nyíláson a védőzsákos speciális gallér segítségével kivenni és beépíteni, ezen szűrőknél használnak nyomáskülönbség mérőt, az egyéb érdekelt nem specifikálta, hogy ennek a töltete impregnált aktívszén. A Grohnde Atomerőmű/M-SCFclassic K/H 1 × 1 pn típusú berendezés tekintetében előadta a kérelmező, hogy azt a DIN és a KTA műszaki előírásai alapján nem lehet jódszűrőnek minősíteni. Az egyéb érdekelt nem specifikálta, hogy a töltet impregnált aktívszén. A kérelmező szerint az aktívszenes szűrőcellás kiviteli szűrők nem minősülnek cserélhető töltetű jódszűrőnek. Utalt arra, hogy csak az aerosol szűrők szennyezettségének megállapítására használnak nyomáskülönbség mérőt.
A kérelmező álláspontja szerint az ajánlatkérőnek a részvételi jelentkezések vizsgálata során azt kellett volna vizsgálnia, hogy az M+W Zander Gebäudetechnik GmbH. referenciaigazolásában megadott tárgyak megfelelnek-e az ajánlatkérő által a beszerzés tárgyával szemben támasztott követelményeknek. Miután a részvételi jelentkezés nem tartalmazta a tételes műszaki leírását a referenciák tárgyának, ezért ajánlatkérőnek a Kbt. 113. §-a alapján a töltet cserélhetőségéről és a jódszűrő széntöltetének minőségéről megkellett volna nyilatkoztatnia a részvételre jelentkezőt. Az SKR, a VP, a CFH és az MWS típusú szűrők csak a töltetük függvényében tehetők alkalmassá a jódszűrésre. Ezen információ hiánya a két, egyébként atomerőmű megrendelő (Unterwesser, Grohnde) részére szállított SCFclassic típusú berendezések esetében is megkérdőjelezi azt, hogy azok megfelelnek-e az ajánlatkérői dokumentációban támasztott feltételeknek.
A kérelmező a jogorvoslati eljárás során bizonyítási indítványt terjesztett elő az államigazgatási eljárás általános szabályairól szóló 1957. évi IV. törvény (a továbbiakban: Áe.) 32. § (1) bekezdésére tekintettel, kérte szakértő kirendelését a referenciák tartalmának tisztázása körében. A kérelmező szakértőként a Budapesti Műszaki és Gazdaságtudományi Egyetem Nukleáris Technikai Intézetét javasolta kirendelni, mint a szakmai kérdés megítélésére szakmai ismeretekkel, kompetenciával rendelkező szervezetet. Külön be is mutatta a Nukleáris Technikai Intézet ezzel összefüggő széles körű szakmai tevékenységét.
Ajánlatkérő kérte a jogorvoslati kérelem elutasítását. Megítélése szerint nem követett el jogsértést azzal, hogy az M+W Zander Gebäudetechnik GmbH. részvételi jelentkezését érvényesnek fogadta el, ezen belül az általa bemutatott referenciaigazolások alapján alkalmasnak.
Ajánlatkérő közölte, hogy a részvételi felhívásában és dokumentációjában határozta meg a részvételi jelentkezésekkel szembeni formai és tartalmi követelményeket. Ebben a körben az ajánlatkérő pontosan meghatározta, hogy milyen adatok szolgáltatását kéri a referenciaigazolásokban. Az M+W Zander Gebäudetechnik GmbH. által benyújtott jelentkezés a hiánypótlással együtt megfelelt ajánlatkérő formai előírásainak. Miután a benyújtott igazolásokból nem volt egyértelműen megállapítható, hogy azok nukleáris létesítményekben működő cserélhető töltetű jódszűrő berendezésekre vonatkoznak-e, ezért ajánlatkérő a Kbt. 113. §-a alapján felvilágosítást kért az M+W Zander Gebäudetechnik GmbH-tól a nem egyértelmű igazolások tartalmának tisztázása érdekében. Az M+W Zander Gebäudetechnik GmbH. ajánlatkérő felhívását követően külön nyilatkozatban meg is erősítette számára, hogy a referenciaigazolások megrendelői nukleáris létesítmények, továbbá a részükre szállított berendezések cserélhető töltetű jódszűrő berendezések. Ajánlatkérő szerint így az ő vonatkozásában jogsértésre nem vonható le következtetés. E körben hivatkozott arra is, hogy a részvételi jelentkezők felelnek a részvételi jelentkezésük tartalmáért, így amennyiben esetlegesen egy közbeszerzési eljárásban az ajánlatkérő számára nem megfelelő adatokat szolgáltatnak, úgy azért az ajánlatkérővel szemben jogsértés nem állapítható meg, ajánlatkérő körültekintően járt el. A Kbt. 111. § (2) bekezdése arra ad lehetőséget az ajánlatkérő számára, hogy ellenőrizze az igazolások eredetiségét. Ajánlatkérő utalt arra, hogy közbeszerzési eljárásában biztosította az esélyegyenlőséget, az egyenlő bánásmódot, a verseny tisztaságát és a nyilvánosságot, így nem sértette meg az alapelvi rendelkezéseket.
Ajánlatkérő előadta, hogy az alkalmasság igazolására referenciaigazolást kért. A referenciakövetelménye három feltételt tartalmazott: cserélhető töltetű jódszűrő berendezésekre vonatkozzon, nukleáris létesítményben történjen a szállítás, továbbá a szállítások összértéke érje el a nettó 50 millió HUF értéket. Ajánlatkérő nyomatékosan hangsúlyozta az eljárás során, hogy a részvételi dokumentációjában és a kiadásra került ajánlati dokumentációjában az ajánlatkérő által beszerezni kívánt eszközök műszaki specifikációját határozta meg. Ajánlatkérő a referenciák tárgyával kapcsolatosan nem adott meg specifikációt, nem határozott meg speciális műszaki feltételeket, technológia semleges a referenciára vonatkozó előírása, melyből következően minden olyan berendezés megfelelő, amely cserélhető töltetű jódszűrő berendezés. Ezt a kiírást indokolja az, hogy nincs jogszabályban, illetve szabványban megadott kötelező előírás.
Ajánlatkérő szerint erre tekintettel nem fogadható el a kérelmezőnek a német atomerőművi előírásokra vonatkozó hivatkozása, továbbá a kérelmező által megjelölt biztonsági szabályzat sem. E körben előadta azt is az ajánlatkérő, hogy az irányelvet, illetőleg a nukleáris biztonsági szabályzatot már a tavalyi év során megszüntették, miután az irányelv nem felelt meg a jogrendszerben támasztott elvárásoknak. Az irányelv helyett útmutató készült, mely szintén nem kötelező jellegű.
Ajánlatkérő közölte, hogy a referenciák vizsgálata során megállapította, hogy az SKR, VP CM típusú berendezések töltetük függvényében jódszűrésre alkalmassá tehetők, míg az MWS típusról egyértelműen kijelenthető, hogy jódszűrésre alkalmas aktív szén betárolásával a követelményeknek megfelel, a betárolt töltet kontamináció mentes cserére is alkalmas. Az M+W Zander Gebäudetechnik GmbH. a referenciái közül hatnál jelölte meg ezt a típust, melyre tekintettel megfelel az alkalmassági követelményeknek, és a szállítás értékhatára meghaladja az előírtat.
Ajánlatkérő közölte, hogy alkalmassági feltételében nukleáris létesítményt követelt meg, nem kizárólag atomerőművet, miután a műszaki megfelelőség szempontjából nincs szerepe annak, hogy katonai vagy polgári létesítményben üzemeltetik a berendezést, az a meghatározó, hogy az előírt funkciót ellássa. Ajánlatkérő előadta, hogy a közbeszerzési eljárásában nem határozott meg korlátozó értelmezést a nukleáris létesítmény vonatkozásában. Ajánlatkérő kifejtette, hogy a nukleáris létesítmény fogalmát mind a hazai, mind a nemzetközi jogi szabályozás meghatározza.
Ajánlatkérő ismertette, hogy az atomkárért való polgári jogi felelősségről Bécsben 1963. május 21-én kelt nemzetközi egyezmény kihirdetéséről szóló 24/1990. (II. 7.) MT rendelet 1. Cikk 1. pont h) alpontja értelmében Nukleáris anyag:
– bármely, a természetes vagy a szegényített uránon kívüli olyan nukleáris üzemanyag, amely energiatermelést tesz lehetővé atomreaktoron kívül önfenntartó láncreakció útján, akár tiszta formájában, akár pedig más anyagokkal alkotott vegyületben, és
– bármely radioaktív termék vagy hulladék.
Míg ugyanezen egyezmény kihirdetéséről szóló rendelet I. Cikk 1. pont j) alpontja értelmében
Nukleáris létesítmény:
– minden atomreaktort, kivéve az energiaforrásként a tengeri vagy a légi közlekedésben alkalmazott atomreaktorokat, attól függetlenül, hogy a jármű meghajtására vagy egyéb célokra használják-e,
– minden olyan üzemet, amely nukleáris anyagok előállítására nukleáris üzemanyagot használ, valamint minden nukleáris anyagot feldolgozó üzemet, ideértve a kiégett nukleáris üzemanyagot újrafeldolgozó üzemeket is, és
– azokat a létesítményeket, amelyek a nukleáris anyagok mindennemű raktározására szolgálnak, kivéve a szállítás közbeni ideiglenes tárolást.
Ajánlatkérő álláspontja szerint a fentiekből az a következtetés vonható le, hogy minden nukleáris anyag bármilyen jellegű „mindennemű” raktározása esetén a létesítmény nukleáris.
Ajánlatkérő hivatkozott arra, hogy az atomkárokért való polgári jogi felelősségről szóló bécsi egyezmény és az atomenergia területén való polgári jogi felelősségről szóló párizsi egyezmény alkalmazásáról szóló 1989. szeptember 20-án aláírt Közös Jegyzőkönyv kihirdetése a 130/1992. (IX. 3.) Korm. rendelettel történt meg. Az egyezmények rendelkezései értelmében a bécsi egyezményhez csatlakozók magukra nézve kötelezőnek ismerték el a párizsi egyezményt, míg a párizsi egyezményhez csatlakozók magukra nézve kötelezőnek ismerték el a bécsi egyezményt, így a nukleáris létesítmény fogalma mind a bécsi, mind a párizsi egyezmény szerződő felei számára egyezően került meghatározásra.
Ajánlatkérő ezen túlmenően hivatkozott a hazai szabályozásra, az atomenergiáról szóló 1996. évi CXVI. törvényre, melynek 2. § c) pontja értelmében a Radioaktív anyag: a természetben előforduló vagy mesterségesen előállított bármely anyag, amelynek egy vagy több összetevője ionizáló sugárzást bocsát ki, valamint az ilyen anyagot tartalmazó készítmény. Továbbá az ugyanezen jogszabályban megadott Nukleáris anyag meghatározásra, mely szerint nukleáris anyag a radioaktív anyagok közül mindazok, amelyek önfenntartó nukleáris láncreakcióra képesek, vagy képessé tehetők, továbbá ezek vegyületi, vagy az elemet, illetve vegyületét tartalmazó anyagok, amely az előbbiek közül egyet vagy többet tartalmaz, a bányászat, illetőleg az ércfeldolgozás körébe tartozó ércek és érchulladékok kivételével. Míg a 2. § e) pontja szerint Ionizáló sugárzás: közvetlenül vagy közvetve ionizáló részecskékből, illetve ionizálásra képes fotonokból álló sugárzás. Ajánlatkérő előadta, hogy ezen törvény 2. § g) pontja Nukleáris létesítmény: az atomerőmű, atomfűtőmű, kutató és oktató atomreaktor, továbbá minden más olyan létesítmény, amelyet az 1972. évi 9. törvényerejű rendelettel kihirdetett, a Magyar Népköztársaság és a Nemzetközi Atomenergia Ügynökség között a nukleáris fegyverek elterjedésének megakadályozásáról szóló szerződés szerinti biztosítékok alkalmazása tárgyába kötött egyezmény 97. Cikkének I. pontja határoz meg, amely a következőket mondja ki:
Létesítmény jelent:
a) rektort, zéróteljesítményű reaktort, konvertáló üzemet, processzáló üzemet, üzemanyaggyártó üzemet, izotópszétválasztó üzemet és önálló tárolót, valamint
b) bármilyen telephelyet, ahol egy effektív kilogrammnál nagyobb mennyiségű nukleáris anyagot használnak szokásszerűen (a tvr. az effektív kilogramm fogalmát is meghatározza).
Ajánlatkérő álláspontja szerint a magyar törvényi szabályozás szerint a fentiekből következően nukleáris létesítménynek minősül az a telephely, ahol egy effektív kilogrammnál nagyobb mennyiségű nukleáris anyagot használnak szokásszerűen. Utalt arra, hogy a nukleáris anyag fogalmát az Atv. fenti rendelkezése állapítja meg, amelyből következik, hogy a nukleáris létesítmény fogalma rendkívül tág és nemcsak atomerőművet jelent, hanem minden olyan létesítmény, ahol – magyar jog szerint – egy kilogrammnál több nukleáris anyagot használnak, míg a nemzetközi szabályozás alapján pedig jelenti azt, ahol nukleáris anyagot bármilyen célra mennyiségi korlát nélkül raktároznak.
Ajánlatkérő álláspontja szerint nem fogadható el a kérelmező azon hivatkozása a nukleáris létesítményre, melyet a Nemzetközi Atomenergia Ügynökség keretében Bécsben a nukleáris biztonságról 1994. szeptember 20-án létrejött egyezményre alapított, melyet az 1997. évi I. törvénnyel hirdettek ki. Ez az egyezmény egyértelműen atomerőművekre vonatkozik ez megállapítható a fogalmi meghatározásokból, és a nukleáris létesítmény fogalmát az atomerőmű vonatkozásában adja meg, erre tekintettel nem bír relevanciával jelen közbeszerzési eljárásra, miután ebben a nukleáris létesítmény tágabb körben került meghatározásra, ajánlatkérő nem atomerőműre vonatkozó referenciát követelt meg.
Ajánlatkérő hivatkozott arra is, hogy azt követelte meg a referenciaigazolások vonatkozásában, hogy nukleáris létesítményben működő cserélhető töltetű jódszűrő berendezésekre vonatkozzanak és nem pedig azt, amire a kérelmező hivatkozik, hogy működő nukleáris létesítményt várt volna el.
Ajánlatkérő álláspontja szerint az oroszországi telephelyre történő szállítások kivételével egyértelműen megállapítható, hogy a megrendelő azokban a referenciamunkákban nukleáris létesítménynek minősül. A jogorvoslati eljárás során becsatolt a TÜV GmbH. által kiadott igazolás értelmében a laboratóriumukban évente kb. 16 kg radioaktív sugárzású anyagot kezelnek. Így miután a TÜV GmbH. radioaktív sugárzású anyagot kezel, vizsgál, leválaszt, tárol olyan létesítmény, amelynek a telephelyén egy effektív kilogrammnál nagyobb mennyiségű nukleáris anyagot használnak.
Ajánlatkérő a Kambarkai és a Gorny referenciamunkák tekintetében előadta, hogy számára az a következtetés volt levonható, hogy ott tengeralattjáró leszerelése történt meg, melyet úgy végeznek el, hogy a több mint 1 kg hasadóanyagot tartalmazó reaktort kiveszik a tengeralattjáróból és azt az adott helyszíneken szerelik szét. Indítványozta, hogy az egyéb érdekelt az M+W Zander Gebäudetechnik GmbH. szerződéses partnerein keresztül többletinformációkat szolgáltasson ezen két oroszországi telephelyen történő felhasználásról.
Ajánlatkérő közölte, hogy mindkét érvényes részvételi jelentkezőt felhívta ajánlattételre, az ajánlattételi határidőre, 2005. augusztus 22-re mindketten be is nyújtották az ajánlatukat.
A jogorvoslati eljárás során a Döntőbizottság ideiglenes intézkedést hozott, D.578/9/2005. számú határozatával ajánlatkérő közbeszerzési eljárását felfüggesztette.
Az M+W Zander Gebäudetechnik GmbH szintén kérte a jogorvoslati kérelem elutasítását. Álláspontja szerint az általa benyújtott referenciaigazolások megfelelnek ajánlatkérő előírásainak, olyan cserélhető töltetű jódszűrőre vonatkozó szállításokra vonatkoznak, amelyeket nukleáris létesítmények részére végzett.
Előadta, hogy a korábban a KRANTZ-TKT-nak és a KRANTZ Technologie cég vagyonát, erőforrásait és személyi állományát még 2002-ben átvette, így folytonosan biztosított ugyanazon gyári telephelyeken a tevékenység végzése, továbbá a KRANTZ cég jódszerűi kerültek korábban – a kérelmező közreműködése mellett beépítésre a Paksi Atomerőműbe. Ajánlatkérő közbeszerzési eljárásában a hiánypótlás keretében, annak 113–123. oldalán csatolta be azon referenciaigazolásokat, melyek megfelelnek az ajánlatkérői előírásoknak.
Közölte, hogy az ajánlatkérő felhívása szerint a referenciákat nem kizárólag az atomerőművekre korlátozva kellett megadni, hanem atomtechnikai berendezésekre. Ebből következően megítélése szerint a szállításban feltüntetett termékek megfelelnek a német DIN 25496 számú „Légtechnikai komponensek az atomtechnikai berendezésekben” szabványban foglaltaknak. A szabvány 4.2.5. sz. fejezetében találhatók a jódszűrő berendezések/házak irányadó definíciói. A jogorvoslati eljárás során becsatolta ezen általa hivatkozott szabvány hiteles magyar fordítását.
Nyilatkozatot tett arra vonatkozóan, hogy a Kambarkai és a Gorny szállításokra vonatkozó referenciák kivételével a többi megrendelő részére szállított termékek megfelelnek ezen német szabványban foglaltaknak, és amennyiben ezek szerződéses értékét összeadják az 229 084,00 EUR-t tesz ki, így meghaladja az ajánlatkérő által megkövetelt 50 millió Ft-os értéket.
Közölte azt is az egyéb érdekelt, hogy a kambarkai telephelyre végzett szűrőberendezések a német atomerőművek elvárásainak is megfelelőek, melyet alátámaszt az általa becsatolt TÜV Süd 2005. szeptember 5-i levele is. Csatolta a Szövetségi Haditechnikai és Beszerzési Hivatal igazolását a Gorny és a Kambarkai helyszínekre történő szállításokról, melyek a szolgálaton kívül helyezett atom-tengeralattjáró vegyi fegyvereinek megsemmisítésében és ezek eltüntetésében kerültek alkalmazásra. Az ide leszállított aktívszén szűrők referenciái a jódszűrő elnevezést használhatják. Becsatolta az Aneco Institut GmbH. laboratóriumának 2004. július 30-i analízis eredményeit, az ezen projektekre szállított berendezések aktívszénére, mely bizonyítja azt, hogy a beépített aktívszén jóddal impregnált, a mérés eredménye 2489 mg jód egy kilogramm aktívszénre.
Az M+W Zander Gebäudetechnik GmbH. a jogorvoslati eljárás során a Döntőbizottság felhívására becsatolta az egyes referenciák beszerzési tárgyainak a műszaki leírását hiteles magyar fordításban.
Az egyes műszaki leírások a referenciában szállított berendezések alábbi műszaki adatait tartalmazták: megadták az általános ismertetését a berendezésnek (mely kiterjedt a hegesztésre, a filterház kivitelezésére, a tömörség biztosítására stb.), a szorpciós filterház felépítésére (mely magában foglalta egyebek mellett az aktívszén betöltésére, a kontamináció mentes betöltésre vonatkozó tájékoztatást stb.), a műszaki adatokat (megengedett nyomáskülönbség, méretezési hőmérséklet névleges térfogatára, a filterház megengedett szivárgási rátája, tartózkodási idő névleges térfogat áram esetén, illetve egyes esetekben kitért az ágyazat mélységére, az ágyak számára, az aktívszén töltetére, jódszorpciós anyagra).
A jogorvoslati eljárás során a 2006. február 10-i tárgyaláson az egyéb érdekelt megadta továbbá a TÜV GmbH, az E.ON Kernkraft GmbH., Mallinckrodt Medical B.V. és a Germeinschafts-Kernkraftwerk Grohnde GmbH) méretezési adatlapját és a betöltött aktívszén sajátosságaira vonatkozó adatokat, továbbá a Forschungszentrum Karlsruhe referencia szűrőberendezésének műszaki és összeállítási tervrajzát, TÜV szakvéleményt az Unterweseri, a Grohnde és a TÜV és Mannhein referenciák szűrőibe becsatolt aktívszénnel kapcsolatban.
Az M+W Zander Gebäudetechnik GmbH. tételesen is nyilatkozott a jogorvoslati eljárás során az egyes referenciák megrendelőiről, megítélése szerint minden egyes megrendelő nukleáris létesítménynek minősül.
Az E.ON Kernkraft GmbH. tekintetében előadta, hogy ez a szállítás az Unterweser-i atomerőmű részére történt, az atomerőmű telephelyére, így egyértelműen nukleáris létesítmény.
A Mallinckrodt Medical B.V. tekintetében előadta, hogy az nem kórház, nem egészségügyi létesítmény, hanem egy radioaktív központ. Az Európai Közösség Energiaintézete a hollandiai Pettenben levő kutatóreaktor tulajdonosa. A Nuclear Research and Consultancy Group (NRG) üzemelteti a reaktor berendezést kutatási célokkal és alapanyagokat sugároznak be. Ebben az üzemben a Mallinckrodt Medical B.V. cég sugárkezelt alapanyagait alkalmazzák abból a célból, hogy radioaktív gyógyászati termékeket állítsanak elő. A berendezés, amihez szállította a jódszorpciós szűrőt egy izotóposztó berendezés, melyben MO 99-es nagy radioaktív izotópot a besugárzott erősen dúsított urántól választják szét. Mellékelte a Mallinckrodt cég állásfoglalását, továbbá a Medical Valley prospektusát. Az állásfoglalás szerint az NRG (Nukleáris-Kutató és Tanácsadó Csoport) tulajdonában és biztonságtechnikai felügyelete alatt áll, mivel Hollandiában az urániummal dolgozó berendezések kötelezően hatósági felügyelet alá tartoznak. A napi termelést és üzemeltetést viszont a Mallinckrodt Medical B.V. végzi, közölte, hogy berendezéseikkel kb. éves szinten több kilogramm uránt dolgoznak fel. A „Gyógyászat Völgye – nukleáris orvostudomány a Pettemer dűnéknél” – megnevezésű prospektus rögzíti, hogy a Pettemer dűnéknél három szervezet található, melyek a Gyógyászat Völgyének részét képezik: Nukleáris Kutató és Tanácsadó Csoport (NRG), Energia Intézet (IE), Mallinckrodt Medical B.V. A Pettemi kutató reaktor tulajdonosa az Energia Intézet. Az NRG a reaktor üzemeltetéséről, az alapanyagok besugárzásáról és a kutatás elvégzéséről gondoskodik. A besugárzott alapanyagokat a Mallinckrodt Medical B.V. használja fel a radioaktív készítmények gyártásához. Az ismertetés kiterjed arra, hogy számos radioaktív gyógyászati anyagot a Pettemi kutatórészlegben állítottak elő. A Mallinckrodt Medicalnak 2 db ciklotron áll rendelkezésére, amelyekkel radioaktív anyagokat tudnak előállítani. Részletes tájékoztatást ad arra vonatkozóan, hogy mi a különbség az atomerőmű, a kutatóreaktor és egy ciklotron között, rögzítve azt, hogy vannak csak reaktorban előállíthatók és vannak csak ciklotronban előállítható radioizotópok. Ismerteti, hogy különleges együttműködés alakult ki a három cég között. Az NRG besugározza az alapanyagokat, a Mallinckrodt Medical számára, majd az NRG telepén a Mallinckrodt Medical a saját felszerelésével és embereivel állítja elő az egyes gyógyászati termékeket.
A Forschungszentrum Karlsruhe tekintetében az egyéb érdekelt előadta, hogy ez az üzem dekomtaminációhoz, kompaktáláshoz és radioaktív anyagok elégetéséhez szükséges berendezéseket működtet, megadta mindegyik tevékenység mennyiségi adatát, megítélése szerint egyértelmű, hogy nukleáris üzemnek minősül.
A TÜV Energie und Systemtechnik GmbH. tekintetében előadta az egyéb érdekelt, hogy a szűrőtechnikai laboratórium a radioaktív jódkötések lebontásának/leválasztásának megjelölésére használt szorpciós anyagok vizsgálatára szolgál és az általa szállított jódszorpciós szűrőberendezés a távozó levegő tisztítására szolgál. Németországban a sugárzásvédelmi rendelet 7. §-a szerint engedélyezett és egyúttal a nukleáris berendezés fokozatot kapta. Az egyéb érdekelt becsatolta a DAP GmbH által kiállított a német akkreditációs tanács tagja által kiadott azon igazolást, mely szerint a TÜV GmbH. filtertechnikai laboratóriuma a DIN EN ISO/IEC 17025:200 rendelkezik azzal a kompetenciával, hogy meghatározza a szorpciós anyagok területén a levegő által szállított radioaktív jódvegyületek leválasztását. Tanúsításra került az is, hogy milyen minőségbiztosítási rendszert működtet, mely megfelel a DIN EN ISO 9001:1994 követelményeinek.
A jogorvoslati eljárás során becsatolta az egyéb érdekelt a TÜV GmbH. nyilatkozatát, mely szerint az általa végzett vizsgálatok keretében felhasznált minták kétharmada atomerőművek jódszorpciós szűrőberendezéseiből származik. Ezeket radiojóddal kezelik, mely munkák során évente kb. 16 kg radioaktív sugárzási anyagot kezelnek. Az M+W Zander Gebäudetechnik GmbH. által szállított jódszorpciós szűrőberendezés az ellenőrzött zónából elszívott levegő szűrésének céljára szolgál.
A Germeinschafts-Kernkraftwerk Grohnde GmbH) megrendelő tekintetében előadta, hogy ez egy közösségi atomerőmű, melyre tekintettel megfelel nukleáris létesítménynek.
Az egyéb érdekelt a 2006. február 15-i beadványában összesítette, hogy a részvételi jelentkezésében bemutatott referenciákban levő szállítások értéke euróban 4 359 584, míg 1 101 448 897 HUF. Közölte, hogy számítása során a Magyar Nemzeti Banknak a hirdetmény megjelenésének napján (2005. május 18.) érvényes árfolyamát vette figyelembe. Az egyéb érdekelt számítása során valamennyi, a jelentkezésében (hiánypótlásában) felsorolt, fentiekben ismertetett referenciát figyelembe vett.
A jogorvoslati eljárás során az ajánlatkérő és az M+W Zander Gebäudetechnik GmbH. is javaslatot tett a kirendelésre kerülő szakértő személyére. Ajánlatkérő az Iparterv Épülettervező Rt.-t, valamint az Építésügyi Minőségellenőrző Innovációs Kht.-t javasolta szakértőként kirendelni, míg az egyéb érdekelt német szakértő intézet kirendelésére tett indítványt.
A Döntőbizottság a D.578/33/2005. számú 2005. november 29-én kelt határozatában szakér-tőként a Budapesti Műszaki és Gazdaságtudományi Egyetem Nukleáris Technikai Intézetét rendelte ki.
A Döntőbizottság határozatában meghatározta a szakér-tő feladatát, mely szerint arra adjon szakértői véleményt, hogy az M+W Zander Gebäudetechnik GmbH. által a közbeszerzési eljárás hiánypótlási részében 113–123. oldalig becsatolt referenciaigazolások közül melyek vonatkoznak cserélhető töltetű jódszűrő berendezésekre.
A szakértő írásbeli szakvéleményét 2006. január 23-án nyújtotta be és azt a 2006. február 10-én megtartott tárgyaláson az alábbiak szerint tartotta fenn. A szakértői vélemény szerint az egyéb érdekelt által ismertetett referenciaszállítások mindegyikének tárgya cserélhető töltetű jódszűrő berendezés volt.
A szakértő ismertette, hogy a szakvélemény elkészítése során széles körű tájékozódást végeztek, melynek eredményeként az állapítható meg, hogy sem az Európai Unió joganyagában, sem a hazai jogban nincsenek kötelező szabványok, kötelező érvényi előírások a cserélhető töltetű jódszűrő berendezésekre. A jelenlegi jogrendszerben egyébként is a szabványoknak az a jelentősége, hogy tájékozató jellegűek, iránymércéül szolgálnak. A kérelmező által hivatkozott német szabványok sem általános jelleggel vonatkoznak a cserélhető töltetű jódszűrő berendezésekre, hanem csak bizonyos részek tekintetében valamilyen szegmensre vonatkozóan tartalmaznak előírásokat. Ezen túlmenően ezen beszerzési piac jellemzője az, hogy az egyes gyártók a megrendelők konkrét igényeinek megfelelően alakítják ki a termékeiket, és ez sem indokolja általánosan kötelező szabályrendszer kialakítását. A szakértő közölte, hogy szakmai vizsgálatának eredményeként határozta meg szakmai szempontok alapján, hogy melyek azok a kritériumok, amelyeket ha teljesítés egy berendezés, cserélhető töltetű jódszűrőnek minősül. A szakértő az alábbi ismérveket adta meg:
– a szűrőanyag nagy térfogatú aktívszép;
– a jódszűrésre szánt szűrőanyagot tartalmazó szűrőtok előtt aeroszolszűrőt (Rohluftpartikelfilter), utána a kihordott szűrőanyagot felfogó utószűrőt (Abriebfilter) iktattak be;
– a szűrőház lehetővé teszi, hogy a cserélési művelet kontamináció, tehát radioaktív anyag kikerülése nélkül legyen végrehajtható.
A szakértő kifejtette azon szakmai álláspontját is, hogy az elemi jód szűrését előnyösebben lehet biztosítani az aktív szén felületi impregnálásával (pl. káliumjodiddal vagy ezüstvegyületekkel impregnálva), a metiljodid megkötését javítja pl. a trietilén-diamin (TEDA) impregnálószer alkalmazása. Azonban az impregnálástól függetlenül a kezeletlen aktív szén is alkalmas a radiojodid megkötésére. Ezen túlmenően több műszaki, szakmai tényező is befolyásolja, hogy az adott berendezés megfelel-e a cserélhető töltetű jódszűrő rendeltetésének betöltésére. E körben példaként hivatkozott arra, hogy az impregnáltsággal azonos eredmény biztosítható, ha a kompakt időt, a térfogatot megnövelik, miután ezek olyan műszaki ismérvek, amelyek egymáshoz képest történő változtatása, beállítása eredményeként biztosítható az elérni kívánt eredmény. Utalt arra, hogy az aktív szén különösen olyan esetekben alkalmazható, amikor a töltet kémiai terhelése csekély, befolyásolja az eredményességet a levegő nedvességtartalma is, továbbá a széntöltet cserélési gyakorisága is figyelembe veendő szempont, miután a töltet cseréjét a megkötött radiojód méréssel ellenőrzött mennyiségének függvényében kell elrendelni, melyből egyértelműen következik, hogy a töltetet radiojód megkötésére szánták. Figyelembe veendő a dózis megszorítás, mely több tényező függvénye pl. a kibocsátott térfogattartalomnak, a szűrő megkötő képességének.
A szakértő az egyes referenciaigazolások tekintetében azok tárgyára az alábbiakkal indokolta a szakértői véleményét.
Az E.ON Kernkraft GmbH. részére szállított szűrőberendezés műszaki leírása és rajzai alapján egyértelműen megállapítható, hogy megfelel a cserélhető jódszűrő ismérveinek. A szűrő aktív szenet tartalmaz, amelynek pontos összetételének ismerete – a fentiekben ismetett műszaki tényezőkre tekintettel – nem feltétlenül szükséges a megalapozott véleménynyilvánításhoz. Az egyéb érdekelt a tárgyaláson megadta ezen berendezésre vonatkozó impregnáltsági hatásfok és kontaktidő adatot is, melynek tükrében is fenntartotta a szakértő a véleményét. A Mallinckrodt Medical B.V. tekintetében a szakértő a tárgyaláson ismételten megtekintette a megrendelő részére szállított berendezés műszaki adatait, melynek ismeretében egyértelműen állást foglalt arról, hogy ezen berendezés is cserélhető töltetű jódszűrőnek minősül, figyelemmel a tartózkodási időre, a névleges térfogatáramlásra és a hatásfokra.
A Forschungszentrum Karlsruhe megrendelő részére szállított berendezés tekintetében a szakértő álláspontja szerint ez a berendezés is cserélhető töltető jódszűrőnek minősül függetlenül attól, hogy a töltetű kezeletlen barnaszén kokszot tartalmaz. Előnyösebb megoldás az impregnált szénfelületek alkalmazása, de műszaki szempontból megfelelő és széles körben is alkalmazzák az aktív szénfelületeket, így megalapozottan minősíthető cserélhető töltető jódszűrőnek. A berendezések műszaki jellemzői az irányadóak, így nem bír relevanciával az, hogy megnevezésként a dioxin szűrőt tüntették fel, emellett a szűrőberendezés megfelelően betölti a jódszűrő funkcióját is, figyelemmel annak kialakítására és töltetére, mely cserélhető.
A TÜV Energie und Systemtechnik GmbH. részére szállított szűrőberendezés tekintetében a szakértő álláspontja szerint a szűrőberendezés műszaki leírása és rajza alapján egyértelműen megállapítható, hogy a berendezés cserélhető töltetű jódszűrőnek minősül.
A Bundesamt für Wehrtechnik und Beschaffung megrendelésére leszállított szűrőberendezések tekintetében a szakértő közölte, hogy részben hiányosak – a tényleges felhasználó személyére tekintettel – a műszaki adatok. A Kambarka részére leszállított szűrőberendezések tekintetében megállapítható, hogy miután azokat kálium jodiddal impregnálták, megfelelnek cserélhető töltetű jódszűrő berendezésnek függetlenül attól, hogy azt nem kifejezetten radiojód szűrésére tervezték.
A Gemeinschaftkernkraftwerk Grohnde GmbH tekintetében a szakértő – a tárgyaláson átadott további műszaki dokumentáció alapján – egyértelműen állást foglalt, hogy a szállított szűrőberendezés műszaki jellemző adatai alapján megfelel a cserélhető töltetű jódszűrő berendezés ismérveinek.
A szakértő véleményét az ajánlatkérő és az M+W Zander Gebäudetechnik GmbH elfogadta. A kérelmező a szakértő véleményét az 1. és 2. referenciaigazolás tárgya tekintetében elfogadta, a többi referenciaigazolás tárgya tekintetében fenntartotta, hogy azok az általa már ismertetett indokokból nem minősíthetők cserélhető töltetű jódszűrő berendezésnek. A kérelmező indítványozta, hogy a Döntőbizottság rendeljen ki újabb műszaki szakértőt, továbbá kérje be a referenciaigazolások számláit, vizsgálja meg az egyes szűrőberendezések széntöltetének konkrét összetételét.
A Döntőbizottság megállapította, hogy a kérelmező jogorvoslati kérelme az alábbi indokokra tekintettel nem alapos.
Ajánlatkérő a Kbt. V. fejezete szerinti közösségi értékhatárú, különös tárgyalásos közbeszerzési eljárást indított, folytat.
A kérelmező jogorvoslati kérelme alapján a Döntőbizottságnak abban a kérdésben kellett állást foglalnia, hogy az M+W Zander Gebäudetechnik GmbH. az ajánlatkérő előírásainak megfelelően igazolta-e az alkalmasságát a referenciamunkák tekintetében, érvényes részvételi jelentkezést nyújtott-e be.
A Kbt. 180. § (7) bekezdése értelmében a nyílt, a meghívásos és a tárgyalásos eljárásra egyébként – ha e fejezet másként nem rendelkezik – a IV. fejezet szabályait kell megfelelően alkalmazni.
A Kbt. 201. § (2) bekezdése értelmében a részvételi felhívást tartalmazó hirdetménnyel induló tárgyalásos eljárásra a IV. fejezetnek a hirdetmény közzétételével induló tárgyalásos eljárásra vonatkozó szabályait (3–4. cím, 126–130. §) – a 13. és a 14. cím rendelkezései szerint – kell megfelelően alkalmazni. A 118. § (3) bekezdése, a 124. § (2) bekezdése nem alkalmazandó, a 136. § pedig nem alkalmazható.
A Kbt. 104. § (1) bekezdése értelmében a részvételi jelentkezőnek a részvételi felhívásban, illetőleg a részvételi dokumentációban meghatározott tartalmi és formai követelményeknek megfelelőnek kell a részvételi jelentkezését elkészíteni és benyújtani.
A Kbt. 104. § (3) bekezdése értelmében a jelentkező köteles továbbá – a részvételi felhívásban előírt módon – igazolni a szerződés teljesítéséhez szükséges pénzügyi és gazdasági, valamint műszaki, illetőleg szakmai alkalmasságát, és az erre vonatkozó igazolásokat a részvételi jelentkezésben kell megadnia.
A Kbt. 111. § (1)–(3) bekezdése értelmében a részvételi jelentkezések elbírálása során az ajánlatkérőnek meg kell vizsgálnia, hogy a jelentkezések megfelelnek-e a részvételi felhívásban, illetőleg a részvételi dokumentációban, valamint a jogszabályokban meghatározott feltételeknek.
(2) A részvételi felhívásban előírtaknak megfelelően kell megítélni a részvételre jelentkező, valamint – ha ezt az ajánlatkérő előírta – a közbeszerzés értékének tíz százalékát meghaladó mértékben igénybe venni kívánt alvállalkozó szerződés teljesítésére való alkalmasságát vagy alkalmatlanságát. Ennek során az igazolások eredetiségét, illetőleg a hiteles másolatok megfelelőségét is ellenőrizni lehet.
(3) Az ajánlatkérő köteles megállapítani, hogy mely részvételi jelentkezések érvénytelenek, illetőleg van-e olyan részvételre jelentkező, akit az eljárásból ki kell zárni.
A Kbt. 114. § (1) bekezdés e) pontja értelmében érvénytelen a részvételi jelentkezés, ha a részvételi jelentkező, illetőleg a közbeszerzés értékének 10%át meghaladó mértékben igénybe venni kívánt alvállalkozója nem felel meg a szerződés teljesítéséhez szükséges alkalmassági követelményeknek.
A Döntőbizottság először a kérelmező jogorvoslati kérelmi elemének azon részét vizsgálta, mely szerint az 1. és a 2. referenciaigazolás kivételével a többi referenciamunkában szállított szűrőberendezés nem minősül cserélhető töltetű jódszűrőnek.
A Kbt. fenti szakaszainak előírása alapján a részvételi jelentkezőnek az ajánlatkérő előírásainak megfelelően kell igazolniuk az alkalmasságukat. Ajánlatkérő az alkalmasság igazolása körében – szemben a kérelmező hivatkozásával – nem határozott meg specifikus műszaki előírásokat a referenciamunkákban szállított cserélhető töltetű jódszűrő berendezésekre. Ajánlatkérő a dokumentációjában az általa beszerezni kívánt berendezés műszaki specifikációját határozta meg és nem kötötte ki, hogy a referenciamunkákban is legalább ilyen specifikáltságú termékek vehetők figyelembe az alkalmasság igazolása körében. Erre tekintettel nem fogadható el a kérelmező azon hivatkozása sem, hogy valamely német szabvány, illetve nukleáris biztonsági szabályzat előírásait kellene alkalmazni.
A Döntőbizottság álláspontja szerint, így műszaki szempontból kell azt vizsgálni, hogy mely berendezések minősülnek cserélhető töltetű jódszűrő berendezésnek.
A jogorvoslati eljárás során kirendelt szakértő írásbeli szakvéleményében és annak szóbeli kiegészítésében okszerűen és szakmailag megalapozottan indokolta meg, hogy általánosan kötelező szabványok, előírások hiányában milyen műszaki szempontok, elvárások teljesítése mellett fogadható el egy szűrőberendezés cserélhető töltetű jódszűrőnek. A Döntőbizottság a szakértő szakvéleményének ezen részét így elfogadta.
A jogorvoslati eljárás során a Döntőbizottság a szakértő rendelkezésére bocsátotta minden egyes referenciaigazolásban szállított szűrőberendezés műszaki adatlapját, azok becsatolt rajzait. A szakértő minden egyes referenciatárgy esetében, így a konkrét műszaki adatok ismeretében adta meg a szakvéleményét. A szakértő szakmai álláspontját részletesen és okszerűen megindokolta. Külön kitért arra, hogy a kezeletlen aktív szénfelületek alkalmazása mellett is cserélhető töltetű jódszűrő berendezésnek minősül a szűrőberendezés, ez egyrészt műszaki szempontból is elfogadható, másrészt ennek alkalmazása általánosan is elterjedt. Így álláspontja szerint szakmai szempontból nem szükséges annak további vizsgálata, hogy a töltetekben alkalmazott szenek összetételét a most ismert adatokhoz képest részletesebben vizsgálják. A szénfelületek impregnáltsága előnyös használatot biztosít, de ez nem kötelező, nem kizáró feltétele a cserélhető töltetű jódszűrő berendezésnek. Az egyes szűrőberendezések kialakítása, technológiája eltérhet, és miután ajánlatkérő e tekintetben nem adott meg specifikus előírást és erre kötelező szabvány, előírás sincs mindazon kialakítás, technológia elfogadható, amelynek eredménye az, hogy a berendezés biztosítja a cserélhető töltetű jódszűrő funkcióinak a betöltését.
A Döntőbizottság a fenti indokokra tekintettel a szakértő véleményét az egyes referenciatárgyakra elfogadta és megállapította, hogy – a Gorny referenciatárgy kivételével – a többi referenciaigazolás tárgya cserélhető töltetű jódszűrőnek minősül.
A Döntőbizottság ezt követően a jogorvoslati kérelem azon részét vizsgálta, hogy a cserélhető töltetű jódszűrő berendezések szállítása nukleáris létesítménybe történt-e.
A kérelmező jogorvoslati kérelmében azt elismerte, hogy az 1. referenciaigazolás (EON Kernkraft GmbH.), a 3. referenciaigazolás (Forschungszentrum Karlsruhe) és a 11. referenciaigazolás (Gemeinschaftkernkraftwerk Grohnde GmbH) megrendelői nukleáris létesítménynek minősülnek, így a Döntőbizottságnak a többi referenciamunka megrendelője tekintetében kellett elvégeznie a vizsgálatot.
A Döntőbizottság e körben először megvizsgálta ajánlatkérő közbeszerzési eljárásában tett előírásait. Ennek alapján megállapította, hogy ajánlatkérő a közbeszerzési eljárásában nem határozta meg azt, hogy a referenciaigazolások vonatkozásában milyen teljesítések minősülnek nukleáris létesítménybe szállításnak. Ajánlatkérő nemcsak, hogy konkrét meghatározást nem adott, hanem ezen kívül nem utalt arra sem, hogy ezen meghatározás tekintetében alkalmazni rendeli valamely hazai jogszabály, vagy nemzetközi egyezmény, vagy műszaki leírás követelményét. A Döntőbizottság jogi álláspontja szerint erre tekintettel körültekintően kell vizsgálni a nukleáris létesítmény tartalmát, miután ajánlatkérő szigorító, korlátozó értelmezést, feltételt nem szabott, ilyent nem lehet figyelembe venni a tartalom meghatározása során. A Döntőbizottság szerint az értelmezés során figyelembe kell venni azt, hogy a nukleáris anyagok felhasználása számos típusú, többféle létesítményben megvalósulhat, miután nemcsak energiatermelésre kerülnek felhasználásra nukleáris anyagok, hanem ezen kívül a gazdasági, ipari, egészségügyi stb. területeken is alkalmazzák a nukleáris anyagokat és ezen esetekben is felhasználásukat, tárolásukat is szigorú biztonsági előírásokhoz kötik, ezt biztosító rendszerek kialakítását írják elő, melyeknél szintén szükséges alkalmazni cserélhető töltetű jódszűrő berendezéseket. Ajánlatkérő felhívásából és dokumentációjából nem vonható le olyan következtetés, hogy az ilyen típusú nukleáris létesítményeket kizárta volna a figyelembe vehető körből. A Döntőbizottság álláspontja szerint erre tekintettel nem alapos a kérelmező azon hivatkozása, mellyel korlátozott tartalommal kívánta figyelembe venni a nukleáris létesítményhez tartozó létesítmények körét, azt meghatározott konkrét létesítményi körhöz kötötte, illetve mennyiségi elvárásokat is támasztott. A Döntőbizottság szerint azt is figyelembe kell venni, hogy miután ajánlatkérő nem kötötte ki sem egy konkrét hazai, sem egy konkrét nemzetközi egyezmény fogalmi meghatározását és a közbeszerzési eljárásban – különösen arra figyelemmel, hogy az közösségi értékhatárú volt – biztosított az, hogy az ajánlattevők számos országból, adott esetben nemcsak az Európai Unió tagállamaiból nyújtsanak be ajánlatot.
A Döntőbizottság szerint tekintettel kell lenni arra is, hogy általánosan elterjedt a nukleáris anyagok alkalmazásához, felhasználásához, az azokhoz kapcsolódó kár-térítési felelősséghez kapcsolódóan nemzetközi egyezményekben is – melyeknek részese Magyarország is – a nukleáris létesítmény tartalmának nem szűkebb értelmezése. Ezt támasztja alá az atomkárokért való polgári jogi felelősségről Bécsben 1963. május 21-én kelt nemzetközi egyezmény, továbbá az atomenergia területén való polgári felelősségről szóló párizsi egyezmény alkalmazásáról szóló 1989. szeptember 20-án aláírt közös jegyzőkönyv. Mindkét nemzetközi egyezmény azok kihirdetése által a hazai jogrendszer része lett, melyek fentiekben tételesen ismertetett rendelkezéseiből egyértelműen – az ajánlatkérővel azonosan – az a következtetés vonható le, hogy minden nukleáris anyagot feldolgozó üzem, minden olyan létesítmény, amely nukleáris anyagok mindennemű raktározására szolgál, nukleáris létesítmény. A Döntőbizottság szerint nem áll fenn jogi és ténybeli lehetőség arra, hogy ehhez képest szűkebb tartalommal kerüljön figyelembevételre a nukleáris létesítmény, miután ajánlatkérő konkrét, megszorító feltételt nem szabott.
A Döntőbizottság a fentiekben részletezett indokok alapján úgy ítélte meg, hogy az 5–10-ig feltüntetett referenciamunkák (Bundesamt für Wehrtechnik und Beschaffung, Gorny, Kambarka Russische Föderation) vonatkozásában a rendelkezésre álló bizonyítékok alapján nem állapítható meg, hogy a szállítás nukleáris létesítménybe történt.
Az egyéb érdekelt által e vonatkozásban becsatolt igazolások nem tartalmaztak arra vonatkozó egyértelmű és konkrét adatokat, hogy a gornyi és kambarkai telephelyeken milyen létesítmények vannak, kifejezett utalás más típusú tevékenység végzésére volt.
A Döntőbizottság a kérelmező által vitatott másik két referenciamunka megrendelője tekintetében – Mallinckrodt Medical B.V. és a TÜV Energie und Systemtechnik GmbH. (2. és 4. referenciamunka) – úgy ítélte meg, hogy ajánlatkérő közbeszerzési eljárásában elfogadható, hogy ezek a szállítások nukleáris létesítménybe történtek.
Az egyéb érdekelt mindkét megrendelő tekintetében részletes, a megrendelők által kiadott tájékoztatást csatolt az általuk végzett tevékenységekről, melyet a Döntőbizottság a fentiekben részletesen ismertetett.
A Döntőbizottság szerint ezen tájékoztatások alapján egyértelműen megállapítható, hogy mindkét létesítmény a tevékenysége során rendszeresen – nem is kis mennyiségben – nukleáris anyagot használnak fel, ilyen nukleáris anyagot tárolnak, melyre figyelemmel a létesítményekben is érvényesülnek az ehhez kapcsolódó biztonsági előírások is. Így nincs olyan kizáró ok, amely – ajánlatkérő meghatározása mellett – alapul szolgálhatna arra, hogy ezen megrendelők által kiadott referenciaigazolások el nem fogadására jogalapot teremtene. Erre tekintettel a Döntőbizottság ezen két megrendelő által kiadott referenciaigazolást is elfogadta.
Így a Döntőbizottság megállapította, hogy az M+W Zander Gebäudetechnik GmbH. által becsatolt referenciaigazolások közül 1., 2., 3., 4. és 11. referenciamunka megrendelője nukleáris létesítmény.
Ajánlatkérő a referenciamunkák tekintetében akként támasztotta az alkalmassági feltételét, hogy a cserélhető töltetű jódszűrő berendezések nukleáris létesítménybe történő szállításainak összértéke a 2002–2003–2004. évben érje el az 50 millió HUF értéket.
A Döntőbizottság az ajánlatkérő által a dokumentációban megadott tájékoztatás alapján, – mely szerint a nem magyar forintban kifejezett értékeket a részvételi jelentkezések bontásának napján érvényes MNB deviza középárfolyamon számítják át forintra – elvégezte az ajánlatkérő előírásainak megfelelőnek elfogadott referenciamunkák értékének összeszámítását. E számítás során tehát az 1., 2., 3., 4. és 11. referenciamunkát vette figyelembe a részvételi jelentkezések bontásának napján irányadó 1 euró 248,57 középárfolyam mellett és a számítás eredményeként megállapította, hogy az meghaladja az ajánlatkérő által előírt 50 millió HUF értéket.
A kérelmező jogorvoslati kérelmében hivatkozott arra is, hogy ajánlatkérő megsértette a Kbt. 1. § (1) bekezdésében meghatározott versenytisztasági elvet. A Kbt. 1. § (1) bekezdése értelmében a közbeszerzési eljárásban – ideértve a szerződés megkötését is – az ajánlatkérő köteles biztosítani, az ajánlattevő pedig tiszteletben tartani a verseny tisztaságát és nyilvánosságát. A Döntőbizottság a fentiekben részletesen megvizsgálta ajánlatkérő közbeszerzési eljárását és megállapította, hogy ajánlatkérő nem követett el jogsértést azzal, hogy érvényesnek fogadta el az egyéb érdekelt jelentkezését és ezen belül alkalmasnak. A Döntőbizottság a vizsgálata eredményeként ezen túlmenően nem ítélt megállapíthatónak olyan többlettényállási elemet, amely sértette volna a verseny tisztaságát és nyilvánosságát. Maga a kérelmező sem jelölt meg e körben konkrét hivatkozást. Így a Döntőbizottság megállapította, hogy nem alapos a Kbt. 1. § (1) bekezdésének megsértésére vonatkozó kérelmi eleme a kérelmezőnek.
A Döntőbizottság a Kbt. 318. § (1) bekezdésében meghatározott hatáskörében eljárva a Kbt. 340. § (1) bekezdés a) pontja alapján utasította el a kérelmező jogorvoslati kérelmét.
A Döntőbizottság a Kbt. 340. § (2) bekezdés f) pontja és a Kbt. 341. § (6) bekezdése alapján döntött az eljárási költségek viseléséről. A jogorvoslati eljárás során a kérelmező előlegezte a szakértő díját, költségét, így miután a Döntőbizottság elutasította a jogorvoslati kérelmét, a kérelmező viseli az ezzel és az egyébként felmerült költségeit is. A Döntőbizottság külön határozatban rendelkezik a szakértő részére a díj kiutalásáról és a különbözet visszautalásáról a kérelmező részére.
A Döntőbizottság nem adott helyt a kérelmező további bizonyítási indítványainak. A Döntőbizottság az ügyben a cserélhető töltetű jódszűrő berendezés minősítése, mint szakmai kérdés tekintetében – helyt adva a kérelmező indítványának – szakértőt rendelt ki. A szakértőként eljáró Budapesti Műszaki és Gazdaságtudományi Egyetem Nukleáris Technikai Intézete – a kérelmező által sem vitatottan – megalapozott szakmai kompetenciával rendelkezik a felmerült szakmai kérdés megítélésére, a Döntőbizottság a szakértő okszerű és indokolt véleményét elfogadta és nem ítélte szükségesnek további szakértő kirendelését, miután a szakértő tárgyaláson történt meghallgatása eredményeként a jogorvoslati eljárás során felmerült szakmai kérdések teljes körű tisztázása megtörtént.
A Döntőbizottság nem ítélte szükségesnek a kérelmező által – egyébként is elég későn – előterjesztett fentiekben ismertetett megkeresést, tekintettel arra, hogy a Döntőbizottságnak a nukleáris létesítmény értelmezése körében nem szakmai, szakértői kérdést kellett eldöntenie, hanem azt tisztáznia, hogy ajánlatkérő milyen tartalmú előírást határozott meg a közbeszerzési eljárásában és e meghatározáshoz képest az egyes megrendelőkről adott részletes tájékoztatás alapján a kérdés külön szakértő bevonása nélkül eldönthető volt. Megjegyzi a Döntőbizottság, hogy a kérelmező először maga is csak a műszaki kérdés, a cserélhető töltetű jódszűrő berendezés vonatkozásában terjesztette elő bizonyítási indítványát.
A jogorvoslatra vonatkozó rendelkezés a Kbt. 346. § (1) bekezdésén alapul.

Budapest, 2006. március 3.

Dr. Nagy Gizella s. k.,	Bujdosó Gézáné s. k.,
	közbeszerzési biztos	  közbeszerzési biztos

Dr. Engler Magdolna s. k.,
közbeszerzési biztosA határozat ellen fellebbezésnek helye nincs. A határozat felülvizsgálatát, annak kézhezvételétől számított 15 napon belül keresettel a Fővárosi Bíróságtól lehet kérni. A keresetlevelet a Fővárosi Bírósághoz címezve, de a Döntőbizottsághoz kell benyújtani.


		</pre>
	
    </div>






		</div>

	</div>

	
<div id="footer">
	<div class="wrap">
		<div>
			<div class="f1">
				<ul class="share">
					<li><a href="https://twitter.com/K6_TW">O<em>T</em></a></li>
					
					<li><a href="http://www.facebook.com/pages/K%C3%B6zbeszerz%C3%A9si-Hat%C3%B3s%C3%A1g/100693676739630">O<em>f</em></a></li>
					
				</ul>

				<div class="impressum">
					<a href="/">Főoldal</a>&nbsp;&nbsp;/&nbsp;
					<a href="/sitemap/">Oldaltérkép</a>&nbsp;&nbsp;/&nbsp;
					<a href="/mutat/775/">Impresszum</a>&nbsp;&nbsp;/&nbsp;
					<a href="/mutat/1241/">Adatvédelem</a>
				</div>

			</div>
			<div class="f2">
				<h2>Kiemelt oldalaink</h2>
				<ul>
					<li><a href="/magunkrol/elerhetosegek/" >Elérhetőségek</a></li><li><a href="/jogorvoslat/tudnivalok/" >Jogorvoslati tudnivalók </a></li><li><a href="/adatbazis/keres/tanacsado/" >Hivatalos közbeszerzési tanácsadók</a></li>
				</ul>
			</div>
			<div class="f3">
				<h2>Legnépszerűbb</h2>
				<ul>
					<li><a href="/adatbazis/keres/hirdetmeny/" >Hirdetmények</a></li><li><a href="/adatbazis/keres/dbhatarozat/" >Döntőbizottsági határozatok</a></li><li><a href="/adatbazis/keres/tajekoztato/" >Ajánlások, tájékoztatók</a></li>
				</ul>		
			</div>

			<div class="f4">
				<h2>Hasznos linkek</h2>
				<ul>
					

					

				</ul>		
			</div>

		</div>
		<div>
			<div class="f1">

				<div id="portlet_footer_logo">
					<div>
						<img alt="" src="/public/images/cimer.png">
						<h3>Közbeszerzési <br>Hatóság</h3>
					</div>
				</div>
				<div id="portlet_evhonlapja">
					<div>
						<a href="/mutat/1288/"><img src="/public/images/evhonlapja/ev1.png" alt="Az év honlapja különdíj - 2012" /></a>
					</div>
				</div>

			</div>
			<div class="f2">
				<div id="portlet_footer_address">
					<div>
						<span class="address">1026 Budapest, Riadó u. 5.</span>
						<a href="http://goo.gl/maps/urPc" target="_blank" class="map">Térkép megnyitása Google Maps-en</a><br />
						<a href="mailto:kapcsolat (kukac) kt.hu" class="email">kapcsolat (kukac) kt.hu</a>
					</div>
				</div>
			</div>
			<div class="f3">
				<div id="portlet_footer_ugyfel">
					<div>
						<strong>Hivatali munkarend</strong> <br />
						<span>hétfő–csütörtök:</span> 8:00–16:30 <br />
						<span>péntek:</span> 8:00–14:00
					</div>
				</div>
			</div>
		</div>

	</div>
</div>
	

	
	<script type="text/javascript" src="/public/js/libs/modernizr-2.0.6.min.js"></script>
	<script type="text/javascript" src="/public/js/libs/jquery.min.js"></script>
	<script type="text/javascript" src="/public/js/libs/jquery.scrollTo-min.js"></script>
	<script type="text/javascript" src="/public/js/libs/jquery.cookie.js"></script>
	
<script type="text/javascript" src="/public/js/libs/jquery.scrollTo-min.js"></script>

	
	<script type="text/javascript" src="/public/js/script.js?v=20161224201331"></script>
	<script type="text/javascript" src="/public/ladybugTracker/js/ladybugTracker-light.js"></script>
	
	
	

		<script type="text/javascript">

	 var _gaq = _gaq || [];
	 _gaq.push(['_setAccount', 'UA-30935263-1']);
	 _gaq.push(['_trackPageview']);

	 (function() {
	   var ga = document.createElement('script'); ga.type = 'text/javascript'; ga.async = true;
	   ga.src = ('https:' == document.location.protocol ? 'https://ssl' : 'http://www') + '.google-analytics.com/ga.js';
	   var s = document.getElementsByTagName('script')[0]; s.parentNode.insertBefore(ga, s);
	 })();

	</script>
</body>
</html>

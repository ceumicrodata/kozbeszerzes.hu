<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd">
<!--[if lt IE 7]> <html xmlns="http://www.w3.org/1999/xhtml" xml:lang="hu" lang="hu" class="no-js ie6"> <![endif]-->
<!--[if IE 7]>    <html xmlns="http://www.w3.org/1999/xhtml" xml:lang="hu" lang="hu" class="no-js ie7"> <![endif]-->
<!--[if IE 8]>    <html xmlns="http://www.w3.org/1999/xhtml" xml:lang="hu" lang="hu" class="no-js ie8"> <![endif]-->
<!--[if gt IE 8]><!--> <html xmlns="http://www.w3.org/1999/xhtml" xml:lang="hu" lang="hu"> <!--<![endif]-->


<head>
	<title>Közbeszerzési Hatóság - Címlap</title>
	
	<meta http-equiv="content-type" content="text/html; charset=utf-8" />
	<meta name="description" content="" />
	<meta name="keywords" content="" />
	<meta http-equiv="X-UA-Compatible" content="IE=edge,chrome=1" />
	<meta name="viewport" content="width=device-width,minimum-scale=1.0,maximum-scale=1.0,initial-scale=1.0,user-scalable=no" />
	
	<link rel="alternate" type="application/rss+xml" title="KT portál friss anyagai" href="/rss/" />

	
	<link rel="stylesheet" type="text/css" href="/public/css/fonts.css?v=20161224195711" media="screen, print"/>
	<link rel="stylesheet" type="text/css" href="/public/css/layout.css?v=20161224195711" media="screen"/>
	


	
	<link rel="stylesheet" type="text/css" href="/public/css/reset.css" media="screen"/>
	<link rel="stylesheet" type="text/css" href="/public/css/style.css?v=20161224195711" media="screen, print" />
	<link rel="stylesheet" type="text/css" href="/public/css/ie8.css?v=20161224195711" media="screen"/>
	<link rel="stylesheet" type="text/css" href="/public/css/print.css?v=20161224195711" media="print"  />
	
	
	


	<link rel="profile" href="http://microformats.org/profile/hcard" />
	<link rel="shortcut icon" href="/public/images/favicon.ico" />
	
	

	<!--[if lt IE 9]>
		<script src="/public/js/libs/selectivizr.min.js"></script>
	<![endif]-->

	
</head>

<body class="article">

	<div id="fb-root"></div>
	<script>(function(d, s, id) {
	  var js, fjs = d.getElementsByTagName(s)[0];
	  if (d.getElementById(id)) return;
	  js = d.createElement(s); js.id = id;
	  js.src = "http://connect.facebook.net/hu_HU/all.js#xfbml=1";
	  fjs.parentNode.insertBefore(js, fjs);
	}(document, 'script', 'facebook-jssdk'));</script>


	<a name="content"></a>

	
	<div id="bookmarks" class="anonim">
	<div class="wrap">
		<div class="inner">

			
			<h1>Könyvjelzőim</h1>

		
				
			<p>A regisztrált és bejelentkezett felhasználók itt férhetnek hozzá a korábban könyvjelzővel megjelölt hírekhez.</p>
			<p><small>Ha ön is szeretné figyelemmel kísérni számítógépén és okostelefonján a közbeszerzésekkel kapcsolatos híreket, változásokat, nincs más dolga, mint regisztrálni.</small></p>
			<p class="buttons"><a href="/felhasznalo/regisztracio/" class="btn">Szeretnék Regisztrálni</a> <a href="#" class="btn close">Mégsem</a></p>

			<img src="/public/images/bg/bookmarks-nonlogin.png" alt="" />

			<span class="close">(FX)</span>


		


		</div>
		<div class="menu">
			
			<ul class="clearfix">
				
			</ul>
		</div>
	</div>

	<div id="handle"><img src="/public/images/bg/bookmarks-handle.png" alt="" /></div>

</div>
	<div id="oldbrowser">
	<p>
		Az Internet Explorer Ön által használt változatát<br /> a Közbeszerzési Hatóság portálja nem támogatja.
	</p>	
	<p class="small">Kérjük töltse le az alábbi böngészők friss verzióját.</p>

	<hr />
	<table>
		<tr>
			<td>
				<a target="_blank" href="http://www.microsoft.com/hun/windows/internet-explorer/">
					<img src="/public/images/buttons/oldbrowser/ie.png" alt="Internet Explorer" />
					<span>Internet Explorer</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.google.com/chrome/?hl=hu">
					<img src="/public/images/buttons/oldbrowser/chrome.png" alt="Google Chrome" />
					<span>Google Chrome</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.mozilla-europe.org/hu/firefox/">
					<img src="/public/images/buttons/oldbrowser/ff.png" alt="Mozilla Firefox" />
					<span>Mozilla Firefox</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.apple.com/hu/safari/download/">
					<img src="/public/images/buttons/oldbrowser/safari.png" alt="Safari" />
					<span>Safari</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.opera.com/">
					<img src="/public/images/buttons/oldbrowser/opera.png" alt="Opera" />
					<span>Opera</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			
		</tr>
	</table>
	<hr />

	<p class="sec">Your browser is no longer supported. </p>
	<p class="small">Please download a modern browser from above.</p>

	<p class="legal">
		Közbeszerzési Hatóság | <a href="mailto:kapcsolat@kt.hu">kapcsolat@kt.hu</a>
	</p>
</div>
	<a href="#top" id="backtotop">vissza a lap <br />tetejére</a>


<div id="quicksearch">
	<div class="wrap">
		
		<form action="/adatbazis/gyorskereses/" method="GET">
			<fieldset>

				

				<input type="hidden" name="tipus" value="tartalom" />
				

				<input type="text" name="q" placeholder="Keresés hírekben, cikkekben, publikációkban" />
				<button type="submit">Keresés</button>
				<button type="button" class="close">Fu</button>

				<h2>Részletes keresés az egyes témakörökben</h2>
				
				<ul>
					<li><a href="/keres/">Hírek, cikkek, publikációk</a></li>
					<li><a href="/adatbazis/keres/tajekoztato/">Ajánlások, tájékoztatók, útmutatók</a></li>
					<li><a href="/adatbazis/keres/ajanlatpublikaciok/">Ajánlatkérői publikációk</a></li>
					<li><a href="/adatbazis/keres/ajanlatkero/">Bejelentkezett ajánlatkérők</a></li>
				</ul>
				<ul>
					<li><a href="/adatbazis/keres/dbhatarozat/">Döntőbizottsági és bírósági határozatok</a></li>
					<li><a href="/adatbazis/keres/ebitelet/">Európai Bíróság ítéletei</a></li>
					<li><a href="/adatbazis/keres/tanacsado/">Hivatalos közbeszerzési tanácsadók</a></li>
					<li><a href="/adatbazis/keres/hirdetmeny/">Közbeszerzési Értesítő</a></li>
				</ul>
				<ul>
					<li><a href="/adatbazis/keres/oktatas/">Közbeszerzési oktatás</a></li>
					<li><a href="/adatbazis/keres/ajanlattevo/">Minősített ajánlattevők</a></li>
					<li><a href="/nyilvantartas/tanacsado/lista/">Felelős akkreditált közbeszerzési szaktanácsadók jegyzéke</a></li>
					<li><a href="/nyilvantartas/hntdontes/lista/">Hirdetmény nélküli eljárásokkal kapcsolatos döntések</a></li>
				</ul>

				<button type="button" class="closeup">panel elrejtése ↑</button>


			</fieldset>
		</form>
	</div>
</div>





<div id="bc">
	<ul>
		
		<li>
			
			Címlap
			
		</li>
		
	</ul>
	<button type="button"><span>Menü kibontása</span>w</button>
</div>
<div id="menu">
	<div id="evhonlapja" class="slowanim"><a href="/mutat/1288/">Különdíjas a www.kozbeszerzes.hu!</a></div>
	<div class="wrap">
		<div id="mainMenu">
			<div id="logo">
				
				<h1><a href="/">
					KÖZBESZERZÉSI
					HATÓSÁG
				</a></h1>
				
			</div>

			<ul id="langSel">
				<li><a href="/nyelvi-verziok/english/">English</a></li>

			</ul>

			<ul class="iconmenu">
				<li ><a href="/"><em>F</em><b>H</b><span>Főoldal</span></a></li>
				<li class="search"><a href="/keres/"><em>F</em><b>S</b><span>Keresés</span></a></li>
				<li><a href="/sitemap/"><em>F</em><b>s</b><span>Oldaltérkép</span></a></li>
				<li><a href="/gyik/?c=4"><em>F</em><b>M</b><span>Súgó</span></a></li>
				<li><a href="/kapcsolatok/kapcsolatfelvetel/"><em>F</em><b>E</b><span>Kapcsolat</span></a></li>
				
				<li class="accessibility"><a href="/felhasznalo/valtas/vakbarat/" title="Akadálymentes változat"><em>O</em><b>v</b><span>Akadálymentes</span></a></li>
				
			</ul>
		
			<ul class="usermenu">
				<li class="hi"><a href="/felhasznalo/belepes/">Belépés</a> / <a href="/felhasznalo/regisztracio/">Regisztráció</a></li>
				<li class="hi small"><a href="/felhasznalo/emlekezteto/">Jelszó-emlékeztető</a></li>
			</ul>
		
		
		</div>
		<div id="subMenu">
			
			<div>
				<h2><a href="#top">Hatóság</a></h2>
				<ul>
					
					<li ><a href="/magunkrol/bemutatkozas">Bemutatkozás</a></li>
					
					<li ><a href="/magunkrol/szervezeti-felepites">Szervezeti felépítés</a></li>
					
					<li ><a href="/magunkrol/kozbeszerzesek-tanacsa">Közbeszerzések Tanácsa </a></li>
					
					<li ><a href="/magunkrol/dontobizottsag">Döntőbizottság</a></li>
					
					<li ><a href="/magunkrol/kozerdeku-adatok">Közérdekű adatok</a></li>
					
					<li ><a href="/magunkrol/elerhetosegek">Elérhetőségek</a></li>
					
					<li ><a href="/magunkrol/egyuttmukodesi-megallapodasok">Együttműködések</a></li>
					
					<li ><a href="/magunkrol/allasajanlatok">Állásajánlatok</a></li>
					
				</ul>
			</div>
			
			<div>
				<h2><a href="#top">Jogorvoslat</a></h2>
				<ul>
					
					<li ><a href="/jogorvoslat/tudnivalok">Tudnivalók</a></li>
					
					<li ><a href="/jogorvoslat/jogorvoslati-kerelmek-listaja">Kérelmek</a></li>
					
					<li ><a href="/jogorvoslat/hatarozatok-listaja">Határozatok</a></li>
					
					<li ><a href="/jogorvoslat/targyalasi-naptar">Tárgyalási naptár</a></li>
					
					<li ><a href="/jogorvoslat/kozlemenyek">Közlemények</a></li>
					
				</ul>
			</div>
			
			<div>
				<h2><a href="#top">Jogi háttér</a></h2>
				<ul>
					
					<li ><a href="/jogi-hatter/hazai-szabalyozas">Hazai szabályozás</a></li>
					
					<li ><a href="/jogi-hatter/eu-s-szabalyozas">EU-s szabályozás</a></li>
					
					<li ><a href="/jogi-hatter/hirdetmenyekk">Hirdetmények</a></li>
					
					<li ><a href="/jogi-hatter/europai-birosag-iteletei">Európai Bíróság ítéletei</a></li>
					
					<li ><a href="/jogi-hatter/eu-s-hatteranyagok">EU-s háttéranyagok</a></li>
					
					<li ><a href="/jogi-hatter/ppn">PPN</a></li>
					
					<li ><a href="/jogi-hatter/jogalkalmazas-elosegitese">Jogalkalmazás elősegítése</a></li>
					
				</ul>
			</div>
			
			<div>
				<h2><a href="#top">Tevékenységek</a></h2>
				<ul>
					
					<li ><a href="/tevekenysegek/eves-beszamolo">Éves beszámoló</a></li>
					
					<li ><a href="/tevekenysegek/kozbeszerzesi-oktatas">Közbeszerzési oktatás</a></li>
					
					<li ><a href="/tevekenysegek/nyilvantartasok-vezetese">Nyilvántartások vezetése</a></li>
					
					<li ><a href="/tevekenysegek/szerzodes-ellenorzes">Szerződés-ellenőrzés</a></li>
					
					<li ><a href="/tevekenysegek/kozbeszerzesi-etikai-kodex">Közbeszerzési Etikai Kódex</a></li>
					
					<li ><a href="/tevekenysegek/konferenciak">Konferenciák</a></li>
					
					<li ><a href="/tevekenysegek/nemzetkozi-kapcsolattartas">Nemzetközi kapcsolattartás</a></li>
					
					<li ><a href="/tevekenysegek/kozbeszerzesi-statisztikak">Közbeszerzési statisztikák</a></li>
					
				</ul>
			</div>
			
			<div>
				<h2><a href="#top">Kapcsolatok</a></h2>
				<ul>
					
					<li ><a href="/kapcsolatok/tanusito-vedjegyek">Tanúsító védjegyek</a></li>
					
					<li ><a href="/kapcsolatok/kapcsolatfelvetel">Kapcsolatfelvétel</a></li>
					
				</ul>
			</div>
			
		</div>
	</div>
</div>


	

	<div class="container article">

		
		<div class="wrap">
			
    
    <div class="lead">
        <h1></h1>

            <table class="ertesitofej">
                <tr>
                    <th>Közbeszerzési Értesítő száma:</th>
                    <td>2006/141</td>
                </tr>
                <tr>
                    <th>Beszerzés tárgya:</th>
                    <td></td>
                </tr>
                <tr>
                    <th>Hirdetmény típusa:</th>
                    <td>A Közbeszerzési Döntőbizottság határozata KÉ</td>
                </tr>
                <tr>
                    <th>Eljárás fajtája:</th>
                    <td></td>
                </tr>
                <tr>
                    <th>Közzététel dátuma:</th>
                    <td>2006.12.08.</td>
                </tr>
                <tr>
                    <th>Iktatószám:</th>
                    <td>26110/2006</td>
                </tr>
                <tr>
                    <th>CPV Kód:</th>
                    <td></td>
                </tr>
                <tr>
                    <th>Ajánlatkérő:</th>
                    <td></td>
                </tr>
                <tr>
                    <th>Teljesítés helye:</th>
                    <td></td>
                </tr>
                <tr>
                    <th>Ajánlattételi/részvételi jelentkezési határidő:</th>
                    <td></td>
                </tr>
                <tr>
                    <th>Nyertes ajánlattevő:</th>
                    <td></td>
                </tr>
                <tr>
                    <th>Ajánlatkérő típusa:</th>
                    <td></td>
                </tr>
                <tr>
                    <th>Ajánlatkérő fő tevényeségi köre:</th>
                    <td></td>
                </tr>
				<tr>
					<th>Letöltés:</th>
					<td>
						<a href="/ertesito/pdf/portal_26110_2006/" target="_blank">Hirdetmény letöltése PDF formátumban</a>
					</td>
			    </tr>
                
            </table>

    </div>



    <div class="content hirdetmenytartalom">
	
		<pre>
		





KÖZBESZERZÉSEK TANÁCSA
KÖZBESZERZÉSI DÖNTŐBIZOTTSÁG
(26110/2006)

1024 Budapest, Margit krt. 85.
Ikt.sz.: D.715/14/2006.

Tárgy: a Combat Kereskedelmi Kft. jogorvoslati kérelme a Nemzeti Fejlesztési Ügynökség Központi Pénzügyi és Szerződéskötő Egység közbeszerzési eljárása ellen.

A Közbeszerzési Döntőbizottság (a továbbiakban: Döntőbizottság) a Közbeszerzések Tanácsa nevében meghozta az alábbi

HATÁROZAT-ot:

A Döntőbizottság a Combat Kereskedelmi Kft. (1121 Budapest, Moha u. 1., képviseli: Antal Ügyvédi Iroda, dr. Antal József ügyvéd, 1054 Budapest, Vadász u. 42. I. 5., a továbbiakban: kérelmező) által a Nemzeti Fejlesztési Ügynökség Központi Pénzügyi és Szerződéskötő Egység (1054 Budapest, Bajcsy-Zsilinszky út 42–46., a továbbiakban: ajánlatkérő) „a Magyar Köztársaság Igazságügyi és Rendészeti Minisztériuma irányítása alá tartozó rendészeti szervezetek részére személyi felszerelések beszerzése” tárgyú közbeszerzési eljárása ellen nyújtott be, helyt ad, megállapítja, hogy ajánlatkérő megsértette a közbeszerzésekről szóló 2003. évi CXXIX. törvény (a továbbiakban: Kbt.) 93. § (1) bekezdését, a 62. § (1) bekezdés a) pontjára, 88. § (1) bekezdés d) pontjára figyelemmel a 81. § (3) bekezdését, valamint a I. és II. rész vonatkozásában a Kbt. a 92. § b) pontját. A Döntőbizottság megsemmisíti a I. és II. rész tekintetében ajánlatkérőnek a kérelmező ajánlatát érvénytelenné nyilvánító és eljárást lezáró döntését, továbbá a III. és IV. rész tekintetében megsemmisíti a kérelmező ajánlatának érvénytelenné nyilvánító döntés azon részét, melyben ajánlatkérő a Kbt. 62. § (1) bekezdés a) pontjára alapította a Kbt. 88. § (1) bekezdés d) pontja szerinti érvénytelenség megállapítását.
A Döntőbizottság ajánlatkérőt 1 000 000 Ft (azaz egymillió forint) bírsággal sújtja.
Ajánlatkérő a bírság összegét a határozat kézhezvételétől számított 15 napon belül a Közbeszerzések Tanácsa Magyar Államkincstárnál vezetett 10032000-01720361-00000000 számú számlájára köteles befizetni.
Kötelezi a Döntőbizottság ajánlatkérőt, hogy a határozat kézhezvételétől számított 15 napon belül fizessen meg a kérelmező részére 900 000 Ft (azaz kilencszázezer forint) igazgatási szolgáltatási díjat.
Kötelezi a Döntőbizottság ajánlatkérőt, hogy a határozat kézhezvételétől számított 15 napon belül fizessen meg a kérelmező jogi képviselője részére 15 000 Ft + áfa ügyvédi munkadíjat.
Ezt meghaladóan a felek viselik az eljárás során felmerült költségeiket.
A határozat ellen fellebbezésnek, újrafelvételi és méltányossági eljárásnak helye nincs. A határozat bírósági felülvizsgálatát annak kézhezvételétől számított 15 napon belül keresettel a Fővárosi Bíróságtól lehet kérni. A keresetlevelet a Fővárosi Bírósághoz címezve, de a Döntőbizottsághoz kell benyújtani.

INDOKOLÁS

A Döntőbizottság ajánlatkérő „Vám- és Pénzügyőrség Mélységi Ellenőrző Csoportjainak felszerelésére speciális eszközök beszerzése” tárgyú közbeszerzési eljárása, valamint a jelen, „a Magyar Köztársaság Igazságügyi és Rendészeti Minisztériuma irányítása alá tartozó rendészeti szervezetek részére személyi felszerelések beszerzése” tárgyú közbeszerzési eljárása iratai, a felek észrevételei alapján az alábbi tényállást állapította meg.
Ajánlatkérő a közbeszerzésekről szóló 2003. évi CXXIX. törvény (a továbbiakban: Kbt.) IV. fejezete szerinti közösségi értékhatárú nyílt közbeszerzési eljárást indított „Vám- és Pénzügyőrség Mélységi Ellenőrző Csoportjainak felszerelésére speciális eszközök beszerzése” tárgyban. Az erre vonatkozó ajánlati felhívása 2005. december 7-én jelent meg az Európai Unió Hivatalos Lapjában és az elektronikus napilapban. Ajánlatkérő 2005. december 12-én az ajánlati felhívását részben módosította.
Közölte, hogy a szállítási szerződés teljesítési helye a VPOP Vaskapu utcai székháza. A felhívás II.3) pontja szerint a teljesítés határideje a szerződés megkötésétől számított 60 nap.
Ajánlatkérő közbeszerzési eljárásában a részajánlattételt lehetővé tette 7 részre, felhívása II.2.1) pontjában határozta meg az egyes részek tárgyát és mennyiségét.
Az 5. rész a következő volt:
5.1. Fémkereső készülék 28 db ±11%
5.2. Üregvizsgáló készülék 8 db ±25%
Ajánlatkérő a többváltozatú ajánlattétel lehetőségét kizárta.
Ajánlatkérő felhívásában szerződés biztosító mellékkötelezettségként teljesítési bankgaranciát, jótállási bankgaranciát, valamint a dokumentációban meghatározott mértékű késedelmi kötbért, hibás teljesítés miatti kötbért, meghiúsulási kötbért, valamint jótállási kötelezettséget állapított meg. A teljesítési bankgarancia tekintetében akként rendelkezett, hogy az a szerződésszerű teljesítés biztosítékául szolgál, mértéke a szállítói díj (a szerződés összértéke) – belföldi szállító esetén áfa nélküli érték – 10%-a. A teljesítés bankgarancia előírt tartalommal és előírt módon történő benyújtása a szerződéskötés feltétele. Kikötötte, hogy a teljesítési bankgaranciának a teljesítés határidején túl még legalább további 60 napig kell érvényesnek és hatályosnak lennie.
A felhívása III.1.2) pontjában a finanszírozás és a fizetési feltételek körében rögzítette, hogy ajánlatkérő előleget nem fizet, az ellenérték kiegyenlítése a teljesítés (szerződés szerinti teljes mennyiség leszállítása) megrendelő általi elfogadását követően a számla benyújtásától számított 60 napon belül történik meg átutalással.
Ajánlatkérő felhívásában meghatározta a részvételi feltételeket, az alkalmassági követelményrendszerét, közölte, hogy a bírálat szempontja a legalacsonyabb összegű ellenszolgáltatás.
Ajánlatkérő előírta a felhívása VI.4) pontjában, hogy az ajánlattevő a Kbt. 71. § (1) bekezdésének megfelelően nyilatkozzon a közbeszerzés azon részéről, amellyel összefüggésben 3. személlyel szerződést fog kötni, e szervezet (személy) meghatározása nélkül, továbbá az általa a szerződés teljesítéséhez a közbeszerzés értékének 10%-át meghaladó mértékben igénybe venni kívánt alvállalkozó(k)ról.
Ajánlatkérő rendelkezett arról, hogy közbeszerzési eljárásában a hiánypótlás lehetőségét biztosítja.
Ajánlatkérő dokumentációt is összeállított, amelyben meghatározta az ajánlatok benyújtásával szemben támasztott formai és tartalmi követelményeket, továbbá ez tartalmazta a műszaki leírást, a szállítási szerződés tervezetét is. A műszaki leírás 5.2. pontjában határozta meg az üregvizsgáló készülékkel szemben támasztott műszaki követelményeket az alábbiak szerint: 
„Kötelezően előírt általános műszaki követelmények:
– a berendezés folyadékos és savas környezetben is (savállóság üzemeljen)
– legyen hordozható
– rendelkezzék saját akkumulátorral
– jelenítse meg kijelzőn a képet
– digitális kamera tudja venni az endoszkópról érkező elektronikus adatokat
– legyen világítóeszköz beszerelve
– a készülék 10 mm átmérőjű nyílásban is képes legyen működni
– a mérőfej hasznos hosszúsága legalább 1 m legyen
– a mérőfej legalább 180°-kal elfordítható legyen mindkét irányban
– a mérőfej fokozatmentesen hajlítható legyen legalább 90°-ban
– az akkumulátor töltése 230 V váltakozó feszültségről és 12 V egyenfeszültségről (pl. jármű-akkumulátorról) egyaránt lehetséges legyen
–  akkumulátor minimum 4 órai folyamatos üzemelést biztosítson
– tartalékakkumulátor biztosítása
Mellékkötelezettségek:
– jótállás minimum 24 hónap
– magyarországi szervizháttér
– meghibásodás esetén 3 napon belül cseregép biztosítása
– kérés esetén javításba történő el- és visszaszállítás
– a jótállást a szervizbe adás helyszínén kell teljesíteni
– magyar nyelvű használati utasítás.”
A dokumentáció 4.5. pontjában állapította meg ajánlatkérő a műszaki ajánlatra vonatkozó követelményeit, melyben egyebek mellett előírta: „A részajánlati körönként benyújtott műszaki ajánlatnak tételesen, jól elkülönített formában tartalmaznia kell jelen dokumentáció V. Műszaki leírás fejezetében előírt követelményeknek való megfelelés részletes ismertetését (a megajánlott termékek részletes műszaki leírását, ideértve különös tekintettel a megajánlott termékek pontos megnevezését és típusjelét) a műszaki leírás pontjait követve azok sorrendjében. A műszaki ajánlat a közbeszerzés tárgyát képező eszközökkel kapcsolatos minden egyes követelménnyel kapcsolatban:
– tartalmazza, hogy a megajánlott eszköz az adott követelménynek megfelel-e (igen/nem);
– tartalmazza a megajánlott eszköz adott követelménnyel érintett paraméterének konkrét értékét;
– tartalmazzon hivatkozást arra vonatkozóan, hogy a követelménynek való megfelelés alátámasztására becsatolt részletes termékleírás vagy egyéb dokumentáció az ajánlatban hol található meg.”
Ajánlatkérő előírta azt is, hogy az ajánlattevő a műszaki ajánlata részeként nyilatkozzon az üzem- és rendeltetésszerű használathoz szükséges tartozékokról, kiegészítőkről, ahol a műszaki előírás követelményként előírja a meghajtó- és kezelőszoftverek biztosításáról.
Ajánlatkérő ugyanezen pontban felhívta az ajánlattevők figyelmét, hogy a műszaki leírásban esetlegesen szereplő típusmegjelölések csak a tárgy jellegének egyértelmű meghatározása érdekében történtek, természetesen azokkal egyenértékű termékek megajánlhatók. Rögzítette azt is, hogy amennyiben az ajánlattevő a műszaki leírásban megjelölt típussal egyenértékű terméket ajánl, az esetlegesen felmerülő műszaki különbözőségből származó összes költség (bevezetés, integrálás, kompatibilitásból eredő eltérések kompenzálása, funkcionalitásból eredő különbségek kiküszöbölése stb.) az ajánlattevőt terheli.
Ajánlatkérő a feltett kérdéseket írásban megválaszolta.
Az ajánlattételi határidőre a hét részre az ajánlattevők benyújtották az ajánlataikat.
Az 5. részre csak a kérelmező, a Combat Kereskedelmi Kft. nyújtotta be az ajánlatát.
A kérelmező ajánlatának 243. oldala tartalmazza az ajánlati nyilatkozatát, mely szerint a felhívás és a dokumentáció, valamint a szállításiszerződés-tervezete feltételeit elfogadja, vállalja a szerződésben meghatározott feladatok teljesítését a szerződéskötéstől számított 60 napon belül.
Az ajánlat 265. oldala tartalmazza az ártáblázatot, mely fémkereső készülékre és üregvizsgáló készlékre megbontottan került kitöltésre a dokumentáció előírásának megfelelően.
A kérelmező 5. részre tett nettó ajánlati ára 74 166,00 EUR volt, melyből az 5.1. pont alatti fémkereső készülék nettó ajánlati ára 15 930 EUR, az 5.2. pont alatti üregvizsgáló készülék nettó ajánlati ára 58 236 EUR volt.
Az üregvizsgáló készülék tekintetében az ajánlatában, az ártáblázatban az alábbiakat közölte:
– gyártmány/típus: ASK-M DCS 10–1500
– származási hely: Magyarország
– mennyiség: 8 db
– egységár (EUR-ban áfa nélkül): 7279,50
– áfa (EUR-ban): 1455,90
– bruttó egységár (EUR-ban): 8735,40
– összesen összehasonlító ár (EUR-ban, áfa nélkül): 58 236,00
A Combat Kft. ajánlata 247. oldalán arra tett nyilatkozatot, hogy a Combat Kft. a közbeszerzés teljesítésével összefüggésben harmadik személlyel nem fog szerződést kötni.
A Combat Kft. ajánlatának 279–283. oldala tartalmazza az üregvizsgáló készülék műszaki leírását, továbbá a megfelelőségi táblázatot. A megfelelőségi táblázatban az ajánlat 283. oldalán mind a kötelezően előírt általános műszaki követelményekre, mind a mellékkötelezettségekre a Combat Kft. azt közölte, hogy a megajánlott készülék megfelel a követelményeknek. A műszaki leírás szerint a DCS 10-1000 típusú ipari üregvizsgáló egy hajlékony műszercsővel (szondával) és megvilágító egységgel ellátott hordozható optikai megfigyelő műszer. A szondavégen elhelyezkedő disztális vég fel-le irányban hajlítható (kb. 2 × 90 fokban) a műszerházon elhelyezkedő gomb segítségével. A mérőfej két irányban 180°-kal elfordítható. Különösen alkalmas nehezen hozzáférhető üregek, gépegységek, tartályok szűk nyíláson keresztül (min. átmérő 10 mm) történő vizsgálatára. A vizsgálószonda folyadékba, olajba, benzinbe mártható, a fém alkatrészek saválló anyagokból készülnek. Szükség esetén videofelvétel is készíthető.
Az ajánlat 280. oldala tartalmazza az endoszkóp műszaki, mechanikai és optikai adatait.
A 281. oldalon ismertetésre kerültek a DCS 10 típusú üregvizsgáló készlet tartozékai, ezek között az alábbiak:
– 1 db SHARP VL-Z5S típ. kamkorder
– 1 db SHARP AC adapter (kamkordertartozék)
– 1 db hálózati csatlakozó a SHARP adapterhez (kamkordertartozék)
Az ajánlat 281. oldalán külön ismertetésre került az üregvizsgáló ezen SHARP VL-Z5S típ. tartozéka: „Ez a készülék – egyébként teljes értékű kamkorderként is funkcionál – jelen esetben az endoszkóp kamerachipjének képfeldolgozó és megjelenítő egysége. Mivel nem a saját optikáját használjuk bemenetként, az objektív sapkát nem kell levennünk.”
A 284. oldalon tette meg a Combat Kft. az arra vonatkozó ajánlatát, hogy az üregvizsgáló készülékek tekintetében vállalja a szállításhoz kapcsolódó szolgáltatások teljesítését (24 hónap jótállás, magyarországi szervizháttér, meghibásodás esetén 3 napon belül cseregép biztosítása, javításba történő el- és visszaszállítás, magyar nyelvű használati utasítás). Közölte, hogy a magyarországi javításba adási helyszínnel az alvállalkozó már az ajánlattétel pillanatában rendelkezik és e pontban megadta az ASK-M Kft. elérhetőségi adatait. A 3. pontban nyilatkozatot tett arra vonatkozóan, hogy a termék üzem- és rendeltetésszerű használatához szükséges tartozékok, kiegészítők ajánlata részét képezik, azok biztosítását az ajánlati ár magában foglalja.
Az ajánlat 285. oldalán került becsatolásra az együttműködési nyilatkozat, melyet az ASK-M Kft. tett meg, mely szerint az ASK-M Kft. készen áll arra, hogy a Combat Kft. által a közbeszerzési eljárásban megajánlott DCS 10-1500 ipari üregvizsgáló készülékek logisztikai hátterét biztosítsa. Meghatározta a biztosítás feltételeit, e körben közölte a javítás helyszínét, időtartamát, a vállalt jótállást (2 év), a javítás feltételeit.
Ajánlatkérő 2006. február 24-én hirdette ki az eljárást lezáró döntését a 2., a 3., illetve a 7. rész tekintetében a közbeszerzési eljárását eredménytelenné nyilvánította a Kbt. 92. § a), illetve b) pontja alapján.
Az 5. rész tekintetében a közbeszerzési eljárás nyertese a Combat Kft., a kérelmező lett.
A Központi Pénzügyi és Szerződéskötő Egység (a továbbiakban a szerződés tekintetében: megrendelő) és a Combat Kereskedelmi Kft. 2006. március 6-án kötötték meg a szállítási szerződést a Vám- és Pénzügyőrség kedvezményezett javára 28 db fémkereső készülék és 8 db üregvizsgáló készülék leszállítására, üzembe helyezésére, beszerelésére, telepítésére, valamint a kapcsolódó szolgáltatások biztosítására a szerződésben meghatározott feltételek mellett. 
A szerződés mellékletét a következő dokumentumok képezték:
1. sz. melléklet – ajánlati felhívás
2. sz. melléklet – műszaki melléklet (dokumentáció műszaki leírására vonatkozó részei, szállító műszaki ajánlata, tisztázó kérdések és válaszok, amennyiben indokolt)
3. sz. melléklet – jótállási bankgarancia
4. sz. melléklet – teljesítésigazolás-minta
5. sz. melléklet – adminisztratív melléklete (szállító ajánlatába becsatolt nyilatkozatai)
A szerződés 1. pontja tartalmazta az értelmező rendelkezéseket, melyben az alábbiakat rögzítették a felek:
„Szerződés: a szerződő felek között létrejött jelen megállapodás, amelyet szerződés formájában rögzítettek és aláírtak, beleértve annak összes mellékletét és a dokumentációt is, valamint mindazon okmányokat, amelyekre utalás történik. Jelen szerződés a preambulumban hivatkozott közbeszerzési eljárás dokumentációjával, valamint az eljárás során feltett tisztázó kérdésekkel és az azokra adott válaszokkal együttesen értelmezendő és alkalmazandó. 
Dokumentáció: a preambulumban hivatkozott közbeszerzési eljárás ajánlati dokumentációja.
Szállítói díj (a szerződés összértéke): a szállítónak a szerződés keretében, szerződéses kötelezettségei teljes körű és megfelelő teljesítéséért fizetendő ellenérték, beleértve a termékek és szolgáltatások ellenértékét is.
Termékek: mindazon szerződéses javak és eszközök, amelyeket a szállítónak a szerződés értelmében szállítani kell.”
A felek a szerződés 2. pontjában kimondták, hogy a szerződés tárgyával szemben támasztott részletes követelményeket jelen szerződés műszaki melléklete tartalmazza. A szerződés záró rendelkezései között a mellékleteket követően rögzítették a felek az alábbiakat:
„Amennyiben a dokumentáció és a szállító ajánlata között eltérés van, úgy a dokumentáció rendelkezései a mérvadóak, kivéve ha az ajánlattevő ajánlata a megrendelő számára kedvezőbb feltételeket tartalmaz.”
A szerződés 3.1. pontja szerint a teljesítési véghatáridő a szerződés aláírásától számított 60 nap, mely a felek és a kedvezményezett beleegyezésével csak a szerződés 20. pontja szerint módosítható. Ezen 20. pontban arról rendelkeztek a felek, hogy a módosítás kizárólag írásban, a Kbt. 303. § alapján a Ptk. és az egyéb vonatkozó jogszabályok rendelkezéseinek figyelembevételével történhet.
A felek a 3.3. pontban előírták, hogy a szállításról, illetőleg annak ütemezéséről a megkezdést megelőzően legalább 5 munkanappal köteles a szállító értesíteni mind a kedvezményezettet, mind a megrendelőt és ennek alapján állapodik meg a kedvezményezett és a szállító a szállítások, illetve a részszállítások konkrét időpontjáról a teljesítési véghatáridőn belül. Kikötötték, hogy a szállító a szerződés tárgyát képező termékeket a szerződésben rögzített feltételekkel köteles a meghatározott teljesítési helyen maradéktalanul átadni.
A felek a szerződés 3.4. pontjában szabályozták a mennyiségi és minőségi átadás-átvételt. Kimondták, hogy a szállító a szerződés szerint átadásra kerülő termékek tételes gyári- és/vagy licencszámmal ellátott listáját a kedvezményezett rendelkezésére bocsátja, a kedvezményezett és a szállító – a megrendelő egyidejű értesítése mellett – átadás-átvételi jegyzőkönyvet vesznek fel. E pontban rögzítették a felek: „A kedvezményezett – a megrendelő egyidejű értesítése mellett – jogosult mindazon tételek átvételét megtagadni, amelyek nem felelnek meg a szerződésben foglaltaknak, illetőleg egyértelmű azonosításra (pl. gyári és/vagy licencszám hiánya miatt) nem alkalmasak.”
Rendelkeztek arról, hogy hibás teljesítés esetén a megrendelő a Ptk.-ban meghatározott szavatossági jogok közül a kicserélés jogával él a szállítást követő 14 napon belül.
A szerződés 4. pontjában írták alá a termékek leszállításakor kötelezően átadandó dokumentumokat.
Az 5. pontban kimondták, hogy az utolsó termék leszállításához kapcsolódó átadás-átvételi jegyzőkönyv elkészültével, annak kiadását követő 5 napon belül állítja ki a kedvezményezett a szerződés 4. sz. melléklete szerinti teljesítési igazolást.
A szerződés 6. pontjában az alvállalkozók tekintetében akként rendelkeztek a felek, hogy a szállító a benyújtott ajánlatában foglaltak szerint vehet igénybe alvállalkozót, akiért úgy felel, mintha a munkát teljes egészében maga végezte volna. Az alvállalkozó személyében történt változást a teljesítés során egyeztetni kell a megrendelővel és az alvállalkozói kör bármilyen megváltoztatására csak a Kbt. rendelkezései szerint van lehetőség.
A szerződés 7.1. pontjában a Combat Kft. ajánlatában foglaltakkal egyezően határozták meg a teljesítés ellenértékét, a szállítói díjat, az egységárakra is kiterjedően.
A szerződés 8. pontjában szabályozták a felek a bankgaranciákat, melyek közül a szerződés tartama alatt a teljesítési időszakra a szállító teljesítési bankgaranciát köteles nyújtani, és a 8.1. pontban kimondták, hogy a teljesítési bankgarancia a szerződésszerű teljesítés biztosítékául szolgál, mértéke a szállítói díj – belföldi szállító esetén áfa nélküli összérték 10%-a. Rögzítették a felek, hogy elállás esetén a megrendelő meghiúsulási kötbérre jogosult.
A szerződés 14. pontjában szabályozták a felek a szerződésszegést és jogkövetkezményeit.
A 14.1. pontban kimondták, hogy hibás, vagy késedelmes fizetés esetén a szállító kötbért köteles fizetni „amennyiben a szállító a jelen szerződés szerinti bármely kötelezettséget határidőben nem, vagy nem megfelelően teljesíti, a megrendelő a jelen pont szerinti kötbérösszegekre jogosult, azzal, hogy a megrendelő a kötbért meghaladó kárát is érvényesítheti.”
A 14.1.1. pontban határozták meg a kötbér mértékét késedelmes és hibás teljesítés esetére, valamint meghiúsulás esetére, mely utóbbi szerint a nem teljesített termékmennyiség ellenértékének (belföldi szállító esetén áfa nélküli érték) 20%-a.
A 14.1.3. pontban rendelkeztek arról, hogy a kötbér mikor válik esedékessé. A késedelem esetén kimondták, hogy az a tényleges teljesítés időpontjával, vagy a megrendelő által kitűzött póthatáridő lejártával, vagy amikor a kötbér eléri a legmagasabb értékét válik esedékessé.
Külön rendelkeztek a hibás teljesítés esetén esedékessé válásáról, majd ezt követően rögzítették, hogy a 8.1. b), a 10. és 12., továbbá a 14.2. és 14.3. pontokban meghatározott esetekben az elállás, illetve a megszűnés napjával, illetve a lehetetlenülés megállapításával válik esedékessé a kötbér.
A 14.2. pontban a szerződés egy részére, illetve egészére határozták meg a megrendelő elállási jogát, melyek közül az a) pontban az alábbiakat mondták ki: „ha a szállító nem szállítja le az összes terméket a 3.1. pontban meghatározott teljesítési véghatáridőre, vagy annak dátumától számított harminc (30) napos türelmi időn belül, amennyiben erre a megrendelő írásban engedélyt adott”.
A 14.3. pont szerint a megrendelőnek jogában áll a szerződést felmondani, ha a szállító súlyos szerződésszegést követ el.
A szerződés 15. pontjában szabályozták a felek az együttműködési kötelezettséget, az ezzel kapcsolatos értesítéseket.
A szerződés 16. pontjában a felek kifejezésre juttatták, hogy törekednek a jogvitáik békés úton, peren kívüli, tárgyalással való rendezésére. Egyébként pedig kikötötték a szerződéssel kapcsolatos jogvitáikra a Fővárosi Bíróság kizárólagos illetékességét.
A Combat Kft. 2006. május 2-án értesítette a megrendelőt, hogy a 2006. május 5-én, a megkötött szállítási szerződés alapján 28 db fémkereső készüléket kíván átadni. A teljesítési értesítésében üregvizsgáló készüléket nem tüntetett fel.
A megrendelő 2006. május 3-án megküldte a kedvezményezett részére a tervezett teljesítésre vonatkozó értesítést és egyben arra vonatkozóan kért tájékoztatást, hogy 8 db üregvizsgáló készülék átadás-átvétele megtörtént-e már korábban. Úgyszintén kért e tárgyban a Combat Kft.-től is tájékoztatást.
A kedvezményezett Vám- és Pénzügyőrség Országos Parancsnoksága 2006. május 12-én arról tájékoztatta a megrendelőt, hogy az üregvizsgáló készülékek teljesítése a szállító részéről nem történt meg, a határidő 2006. május 5-én lejárt. Közölte, hogy a Combat Kft. 2006. május 23-i tervezett szállításról adott részére tájékoztatást a gyártó ASK-M Kft. alkatrész-utánpótlási nehézségei miatt. Kérte a késedelmes teljesítés miatt a szükséges intézkedések megtételét.
A Combat Kft. a 2006. május 22-én kelt levelében közölte a megrendelővel, hogy a szerződésük tárgyát képező 8 db üregvizsgáló készülék szállítását a gyártó ASK-M Kft. információi alapján 2006. május 23-ra jelezte. Előadta, hogy a gyártó május 19-én kelt hivatalos értesítése szerint azonban a május elején érkezett külföldi alkatrészek hibásnak bizonyultak, ezért a termék szállítása újabb késedelmet szenved. Közölte, hogy a gyártó folyamatosan egyeztet külföldi beszállítóival, melynek alapján az új szállítási határidőt május 26-ra ígéri.
A Combat Kft. a 2006. május 25-én kelt levelében tájékoztatta arról a megrendelőt és a kedvezményezettet, hogy a 8 db üregvizsgáló készüléket 2006. május 31-én adnák át a VPOP részére.
2006. május 31-én került felvételre a Combat Kft. és a VPOP HÜFO részéről az átadás-átvételi jegyzőkönyv, melyet a felek mindegyike aláírt.
A jegyzőkönyv 1. oldalán a szállított termékek vizsgálata alapján az alábbiak kerültek megállapításra:
„– A kedvezményezett a szállított üregvizsgáló készüléket a helyszínen kipróbálta, melynek során megállapította, hogy az teljesíti a szállítási szerződés megfelelőségi táblázatban előírt követelményeket (pl. a mérőfej legalább 180°-kal elfordítható a sík mindkét irányában, a mérőfej fokozatmentesen hajlítható legalább 90°-ban).
– A szerződés 5.2. Műszaki leírás részében foglaltaktól viszont eltér abban a tekintetben, hogy a megajánlott SHARPVL-Z5 S típusú videokamera helyett egy JVC GR-D290E típusú videokamerával került leszállításra.
– Az üregvizsgáló készülék alapvetően két fő részből áll, melynek egyik része a JVC GR-D290E típusú videokamera, a másik része, pedig az optikai kábelt tartalmazó DCS 10 típusú endoszkóp alapkészülék.
– A mindkét videokamera (megajánlott: SHARPVL-Z5S, és a szállított: JVC GR-D290E) megfelel a szerződésben meghatározott kritériumoknak (kötelezően előírt általános műszaki követelmény, hogy a digitális kamera tudja venni az endoszkópról érkező elektronikus adatokat, az endoszkóp adatait jelenítse meg a digitális kamera kijelzőjén). A két kamera közötti különbség abban állapítható meg, hogy a szállított kamera technikai paraméterei jobbak.”
Az átadás-átvételi jegyzőkönyv 2. oldalán külön-külön táblázatban rögzítették a szállított JVC GR-D290E típusú videokamera és a megajánlott SHARP VLZ5S típusú videokamera műszaki paramétereit.
A jegyzőkönyvben ezt követően rögzítették, hogy a kedvezményezett képviselője egyeztetést folytatott le a megrendelő képviselőjével annak érdekében, hogy eldöntésre kerüljön az, hogy a szállított eszköz a szerződésben foglaltaknak megfelel-e vagy sem, melynek keretében azt a tájékoztatást kapta, hogy ragaszkodni kell a szerződésben megajánlott SHARP VLZ5S típusú videokamerával történő szállításhoz, mivel a szállítani kívánt készülék videokamerája a szerződésben meghatározottakat nem teljesíti maradéktalanul, eltér a megajánlott videokamera típusától.
Ezt követően a VPOP HÜFO kedvezményezett nem vette át a szállítótól az üregvizsgáló készülékeket.
Rögzítették a jegyzőkönyvben a szállító nyilatkozatát, mely szerint az üregvizsgáló készüléket a szállítási szerződésben meghatározott egységáron és összértékben ajánlotta fel, függetlenül attól, hogy egy kisebb teljesítményű videokamerával kellett volna szállítania.
A Combat Kft. 2006. június 1-jén levélben kereste meg a megrendelőt. Ebben ismertette, hogy a 8 db üregvizsgáló készülék átvételét visszautasították az eltérő típusú kamkorder miatt. Előadta, hogy a szerződéstől eltérő teljesítés oka a gyártó ASK-M Kft. tájékoztatása szerint az, hogy a SHARP cég a megajánlott kamkorder gyártását, illetve a teljes kamkordergyártási ágazatot megszüntette. Ennek alátámasztására becsatolta a SHARP magyarországi képviseletét ellátó EMMI Kkt. tájékoztató levelét. Ezen melléklet szerint nem tudják teljesíteni az ASK-M Kft. 2006. február 20-án kelt megrendelését 10 db VLZ5S, SHARP gyártmányú digitális, mini dv formátumú videokamerára, mivel az utolsó megrendelés óta a SHARP cég a videokamerák gyártását beszüntette, a márkaképviseletek a forgalmazását leállították, 10 db készüléket elfekvő raktárkészletből sem sikerült beszerezni.
Ezt követően a Combat Kft. ismertette, hogy egy magasabb műszaki színvonalat képviselő kamkorderrel váltotta ki ezt, becsatolta a vonatkozó gyártói adatlapokat. Hivatkozott arra is, hogy a szállításra felajánlott készülékek teljes mértékben megfelelnek az ajánlatban és a szerződésben rögzített paramétereknek és változatlan áron végezné a szállítást. Erre tekintettel kérte a szállításra felajánlott 8 db üregvizsgáló készülék átvételét, illetve szükség esetén a szállítási szerződés módosítását.
A megrendelő maga is megkereste az EMMI Kkt.-t és tájékoztatást kért tőle, az EMMI Kkt. a 2006. június 6-án megküldött válaszában közölte, hogy a SHARP kamera gyártását a SHARP márka központi gyára 2005 áprilisától szüntette meg, melyről internetes oldalon küldtek tájékoztatást. Az EMMI Kkt. utolsó rendelési dátuma 2005. szeptember 30. volt. Ez minősül a kamera forgalmazás leállításának. Megismételte azt, hogy az ASK-M Kft. 2006. február 20-án kereste meg az ajánlatkérésével.
Ezt követően a megrendelő Központi Pénzügyi és Szerződéskötő Egység a 2006. június 12-én kelt levelében közölte a Combat Kft.-vel, hogy nincs lehetősége a leszállított 8 db üregvizsgáló készülék átvétele iránt intézkedni. Egyrészt a kedvezményezett jogosult az átvételre, másrészt a Combat Kft. által benyújtott ajánlatban és a megkötött szerződésben foglaltakkal nincsenek összhangban a leszállítani kívánt eszközök, miután a tartozék típusa nem egyezik meg a megajánlott eszköz tartozékának típusával. Közölte, hogy megítélése szerint a Kbt. 305. §-ában meghatározott szerződésmódosítási feltételek nem állnak fenn.
E levélben közölte azt is, hogy a szerződés 14.3. pontja alapján a mai nappal a 8 db üregvizsgáló készülék tekintetében felmondja a szerződést, és a szerződés 14.1.1. pontja alapján meghiúsulási kötbért érvényesít a nem teljesített termékmennyiség áfa nélküli ellenértékének 20%-ára, azaz 11 647,20 EUR-ra. Ismertette, hogy a meghiúsulási kötbért a teljesítési bankgarancia beváltásával kívánja érvényesíteni, a kötbér fennmaradó részét pedig beszámítja a fizetendő ellenérték összegébe.
A Combat Kft. a 2006. június 15-én kelt levelében közölte, hogy a felmondás jogalapját, jogszerűségét vitatja és emiatt a szerződés 16. pontja alapján egyezségi tárgyalást kezdeményez. A Combat Kft. szerint nem történt súlyos szerződésszegés, mivel a szállításra felajánlott készülékek megfelelnek a feltételeknek és a kedvezményezett még kedvezőbb helyzetbe is kerülne, mint az eredeti eszköz leszállítása mellett. A szerződés lehetőséget biztosít más szankció (hibás teljesítési körbér) alkalmazására, mely megfelelő megoldása lenne a kialakult helyzetnek.
A Központi Pénzügyi és Szerződéskötő Egység, a Combat Kft., a ASK-M Kft. és a VPOP részvételével a felek 2006. június 28-án egyeztetést tartottak. Az egyeztetésen a felek ismertették az álláspontjaikat. A Központi Pénzügyi és Szerződéskötő Egység emlékeztetőt készített az egyeztetésről, melyet a Combat Kft.-nek nem adott át.
A megrendelő érvényesítette a teljesítési bankgaranciát nyújtó Commerzbank Zrt.-vel szemben a meghiúsulási kötbért.
Ajánlatkérő a Közbeszerzési Értesítő 2006. szeptember 27-i 112. számában tette közzé a tájékoztatóját a szerződés teljesítéséről. A szerződés teljesítését az 5.1. tétel vonatkozásában szerződésszerűnek fogadta el, az 5.2. tétel vonatkozásában a teljesítést nem szerződésszerűnek minősítette, melyet az alábbiakkal indokolt: „Nem a szerződésben típus szerint meghatározott tartozékokkal kívánt teljesíteni, amit a megrendelő nem fogadott el szerződésszerű teljesítésként. A megrendelő az adott tételek vonatkozásában a szerződést felmondta, a megrendelő a vonatkozó tételek értéke 20%-ának megfelelő meghiúsulási kötbért érvényesített.”
A tájékoztatóban azt rögzítették, hogy a nyertes ajánlattevőként szerződő fél egyetért a tájékoztatóban foglaltakkal.
A Combat Kft. 2006. október 13-án keresetlevelet nyújtott be a Fővárosi Bírósághoz a Nemzeti Fejlesztési Ügynökség Központi Pénzügyi Szerződéskötő Egysége ellen. Keresetlevelében kérte, hogy a bíróság állapítsa meg, hogy nem követett el szerződésszegést, jogsértő az alperes felmondása, továbbá kérte az alperes kötelezését a meghiúsulási kötbér visszafizetésére, valamint kártérítési igényt is érvényesített.
Ajánlatkérő a Kbt. IV. fejezete szerinti közösségi értékhatárú nyílt közbeszerzési eljárást indított a rendelkező részben meghatározott tárgyban, melyre vonatkozó ajánlati felhívása az Európai Unió Hivatalos Lapjában, illetve az elektronikus napilapban 2006. július 11-én jelent meg.
Ajánlatkérő I–IV. részre tette lehetővé a részajánlat benyújtását. A felhívás rendelkezése szerint a teljesítési határidő a szerződés megkötésétől számított 4 hónap.
Ajánlatkérő felhívásában meghatározta a részvételi feltételeket, a kizáró okokat. A felhívás III.2.1) pontjában előírta, hogy az eljárásban nem lehet ajánlattevő vagy alvállalkozó (a teljesítésbe való részvétel mértékétől függetlenül), aki esetében a Kbt. 60. § (1) bekezdés a)–h) pontjaiban, vagy a Kbt. 61. § (1) bekezdés d) pontjában felsorolt kizáró okok fennállnak. Rögzítette azt is, hogy az eljárásban nem lehet ajánlattevő, vagy a Kbt. 71. § (1) bekezdés b) pontja szerinti alvállalkozó, aki esetében a Kbt. 61. § (1) bekezdés a)–c) pontokban, vagy a Kbt. 62. § (1) bekezdés a)–b) pontban felsorolt kizáró okok fennállnak.
Ajánlatkérő felhívásában megállapította a pénzügyi, gazdasági, műszaki, illetve szakmai alkalmassági követelményrendszerét. Közölte, hogy a bírálat szempontja a legalacsonyabb összegű ellenszolgáltatás.
Ajánlatkérő dokumentációt is összeállított, ebben határozta meg az ajánlatok benyújtásával szemben támasztott formai és tartalmi követelményeket, a műszaki leírást, a szállítási szerződés tervezetét.
A dokumentáció 9. sz. mellékletében adott tájékoztatást ajánlatkérő a Kbt. 60. § (1) bekezdés a)–h) pontjai szerinti, valamint a Kbt. 62. § (1) bekezdés a) és b) pontja szerinti, valamint a Kbt. 61. § (1) bekezdés a)–d) pontjai szerinti kizáró okokról a Kbt. szabályozásának ismertetése mellett.
A dokumentáció 10. sz. melléklete tartalmazta a Kbt. 60. § (1) bekezdés a)–f) pontjai szerinti kizáró okok igazolási módját.
Ajánlatkérő a feltett kérdéseket írásban megválaszolta.
Az ajánlattételi határidőre, 2006. szeptember 7-re az ajánlattevők benyújtották az ajánlataikat, a kérelmező mind a négy részre ajánlatot tett, a II. részre csak a kérelmező tett ajánlatot. A kérelmezőn kívül az egyes részekre az alábbi ajánlattevők nyújtottak be ajánlatot:
I. rész: NOWAR Hungaria Kft.
III. rész: NOWAR Hungaria Kft., Harmónia 91 Kft.
IV. rész: NOWAR Hungaria Kft., Harmónia 91 Kft., Moskito Kft.–Schelli Kft. közös ajánlattevők.
Ajánlatkérő a hiánypótlási eljárás lefolytatását követően, 2006. október 9-én hirdette ki az eljárást lezáró döntését. A közbeszerzési eljárását a I–II. rész tekintetében eredménytelennek nyilvánította a Kbt. 92. § b) pontja alapján arra hivatkozással, hogy ezen részekre nem nyújtottak be érvényes részajánlatot. Az eljárás nyertese a 3. és 4. rész tekintetében a Harmónia 91 Kft. lett.
Ajánlatkérő a kérelmező részajánlatait mind a négy rész tekintetében érvénytelenné nyilvánította. Az érvénytelenné nyilvánítást azzal indokolta, hogy a Kbt. 88. § (1) bekezdés d) pontja alapján az ajánlat teljes egészében érvénytelen, mivel a Kbt. 61. § (1) bekezdés c) pontjában és a 62. § (1) bekezdés a) pontjában megfogalmazott kizáró okok hatálya alá tartozik.
Ajánlatkérő ezen túlmenően a 3. és 4. rész tekintetében további érvénytelenségi okot is megállapított a Kbt. 88. § (1) bekezdés e) pontja alapján. A 3. rész tekintetében az érvénytelenség indokaként azt rögzítette, hogy referenciák hiányában a műszaki/szakmai alkalmasság nem ítélhető meg. A 4. rész vonatkozásában pedig arra hivatkozott, hogy a taktikai és műszaki paraméterei hiányosak.
Ajánlatkérő 2006. október 11-én tájékoztatta arról az ajánlattevőket, hogy a Kbt. 96. § (5) bekezdésének rendelkezése alapján módosította az ajánlatok elbírálásáról készült összegezését, mely módosítás nem eredményezi az eljárás eredményének a változását.
Az összegezés módosításában ajánlatkérő a kérelmező tekintetében az érvénytelenség indokolásából elhagyta azt a részt, mely szerint a Combat Kft. a Kbt. 61. § (1) bekezdés c) pontjában meghatározott kizáró ok hatálya alá tartozik.
A kérelmező 2006. október 16-án nyújtotta be a jogorvoslati kérelmét, melyben kérte jogsértés megállapítását, ajánlatkérő jogsértő döntéseinek megsemmisítését, ajánlatkérő felhívását a közbeszerzési törvénynek megfelelő eljárásra, és kötelezését az igazgatási szolgáltatási díj, valamint az eljárási költségek viselésére. A kérelmező a Kbt. 341. § (7) bekezdésére hivatkozással eljárási költség, ügyvédi munkadíj iránti igényét 100 000 Ft-ban jelölte meg. A kérelmező a Döntőbizottság felhívására ügyvédi munkadíj iránti igényének összegszerűségét nem igazolta.
A kérelmező álláspontja szerint ajánlatkérő jogsértően állapította meg mind a 4 részajánlata vonatkozásában érvénytelenségi okként a Kbt. 62. § (1) bekezdés a) pontjára hivatkozással a Kbt. 88. § (1) bekezdés d) pontját. A kérelmező szerint ez a megjelölt, kizáró okra alapított érvénytelenségi ok nem áll fenn, melynek következtében az I. és a II. részre érvényes ajánlatot nyújtott be, így az I. és II. rész tekintetében ajánlatkérő közbeszerzési eljárása eredményes és e két rész nyertese a kérelmező.
A kérelmező jogorvoslati kérelmében nem támadta meg a III. és IV. részre benyújtott részajánlatainak a Kbt. 88. § (1) bekezdés e) pontja alapján történő érvénytelenné nyilvánítását, ezen részek tekintetében elfogadta részajánlatainak érvénytelenségét csak a további, a kizáró okra alapított Kbt. 88. § (1) bekezdés d) pontja szerinti érvénytelenséget támadta.
A kérelmező szerint a Kbt. 62. § (1) bekezdés a) pontja szerinti kizáró okra alapított érvénytelenné nyilvánítása ajánlatkérőnek jogsértőnek minősül amiatt, hogy az ajánlatkérő nem jelölte meg konkrétan a kérelmező azon cselekedeteit, eljárását, mely alapul szolgált a Kbt. 62. § (1) bekezdés a) pontja szerinti kizáró ok alkalmazására.
A kérelmező írásbeli beadványaiban és tárgyalási nyilatkozatában közölte, hogy közte és az ajánlatkérő között fennálló a korábbi szerződésük teljesítésével kapcsolatos jogvitával tudta beazonosítani, hogy ajánlatkérő mire gondolhatott a Kbt. 62. § (1) bekezdés a) pontja körében. Ajánlatkérő ebben súlyos szerződésszegést állapított meg amiatt, hogy a 8 db üregvizsgáló készüléket nem SHARP, hanem JVC videokamerával kívánta teljesíteni, melynek átvételét ajánlatkérő nem engedte meg, hanem a szállítási szerződés ezen részét emiatt, mint súlyos szerződésszegés miatt felmondta.
A kérelmező szerint ezen kizáró ok alkalmazásához az is szükséges, hogy az ajánlatkérő bizonyítani tudja a súlyos szerződésszegést. Jelen esetben ajánlatkérő csak állította a szerződésszegést, de nem bizonyította, pedig a Kbt. 62. § (1) bekezdése alapján ajánlatkérő kötelezettsége a bizonyítás, így a bizonyítás terhe ajánlatkérőnél van.
A kérelmező szerint nem állapítható meg súlyos szerződésszegés a részéről. A kérelmező előadta, hogy valóban az üregvizsgáló készülékek szállításával késedelmeskedett, azonban ajánlatkérő ezt elfogadta, emiatt nem alkalmazott vele szemben jogkövetkezményt. Ajánlatkérő csak a más típusú videokamerával történő teljesítés miatt állapította meg a súlyos szerződésszegést és mondta fel a szállítási szerződés ezen részét. A kérelmező szerint figyelembe kell venni azt, hogy a szállítási szerződés értékéhez, illetve az üregvizsgáló készülék értékéhez, árához képest az üregvizsgáló tartozékának minősülő videokamera értéke nem domináns, nem jelentős. A kérelmező részéről felajánlott teljesítés megfelel ajánlatkérő közbeszerzési eljárásában a műszaki leírásban támasztott követelményeknek, rendeltetésszerű használatra alkalmas, a beszerzési igény, a beszerzési cél azzal megvalósítható. Az eltérő típussal történő teljesítés a videokamera tekintetében erre tekintettel nem lehet súlyosan szerződésszegő, e körben hivatkozott arra is a kérelmező, hogy megítélése szerint ajánlatkérő beszerzési igénye – tekintettel a dokumentáció szabályozására – fajlagosnak minősül.
A kérelmező utalt arra is, hogy a kedvezményezett VPOP írásban elismerte, hogy a JVC kamera teljesíti az előírt megfelelőségi követelményeket, sőt technikai paraméterei még jobbak is a SHARP kameráénál. Ajánlatkérő ennek ellenére nem fogadta el a teljesítést, hanem súlyos szerződésszegésre való hivatkozással felmondta a szállítási szerződést. A kérelmező közölte, hogy ajánlatkérő és közte vita volt és jelenleg is az áll fenn a tényállás jogi megítélése tekintetében, a kérelmező a szerződésszegést nem ismerte el. A kérelmező a 2006. június 1-jén kelt levelében jelezte, hogy a JVC kamera felajánlásával szerződésszerű teljesítést ajánlott fel, majd ezt követően a 2006. június 15-én kelt levelében, majd a 2006. szeptember 18-i ügyvédi felszólító levelében is vitatta a felmondás jogosságát. A kérelmező becsatolta az arra vonatkozó okiratot, melyben azt kérte az ajánlatkérőtől, hogy a Közbeszerzési Értesítőben az alábbi megfogalmazással jelenjen meg a tájékoztató a szerződés teljesítéséről:
„Az 5.1. részajánlati kör szállítása szerződésszerűen teljesült.
Az 5.2. részajánlati kör üregvizsgáló eszközeinél a gyártó ASK-M Kft. típust váltott, a megrendelő pedig nem fogadta el szerződésszerű teljesítésként a leszállított korszerűbb, de eltérő típusú eszközt. A megrendelő a meghiúsulási kötbért az 5.2. részajánlati kör vonatkozásában érvényesítette.”
A kérelmező a jogorvoslati eljárás során kifejtette, hogy álláspontja szerint a Kbt. 62. § (1) bekezdés a) pontja szerinti súlyos szerződésszegésre alapított kizáró ok felülbírálata körében nem minden esetben áll fenn a Döntőbizottság hatásköre.
A Kbt. ezen szakasza szerinti kizáró ok súlyos szerződésszegés bizonyítása esetén alkalmazható. Ugyanakkor a Kbt. 316. § (2) bekezdése alapján már polgári bíróság hatáskörébe tartozik a szerződéssel kapcsolatos polgári jogi kérdések elbírálása és a kérelmező szerint e körbe sorolható a súlyos szerződésszegés kérdése is. Így a súlyos szerződésszegés bizonyításának csak az fogadható el, ha a polgári bíróság jogerős ítélete állapítja azt meg.
Azt nem vitatta a kérelmező, hogy a Kbt. 62. § (1) bekezdés a) pontja kifejezetten nem követeli meg a kizáró ok alkalmazásához a jogerős bírói ítélet meglétét – szemben más, a Kbt. 61. § (1) bekezdésében megállapított egyes kizáró okokkal – azonban a polgári bíróság jogerős ítélete amiatt szükséges, hogy a szerződéssel kapcsolatos jogvitát bíróság bírálhatja el, a szerződésszegést bíróság állapíthatja meg bizonyítást követően.
A kérelmező szerint a Döntőbizottság abban az esetben rendelkezik hatáskörrel, amennyiben a Döntőbizottság szerint nem áll fenn a súlyos szerződésszegés, azt ajánlatkérő nem tudja bizonyítani, továbbá, ha a súlyos szerződésszegés a Kbt. 318. § (2) bekezdése alapján, a szerződésnek a közbeszerzési törvénybe ütköző teljesítésével kapcsolatos.
Közölte a kérelmező, hogy jogi álláspontjának megfelelően 2006. október 13-án benyújtotta a keresetlevelét a Fővárosi Bírósághoz – melyben egyebek mellett – annak kimondását kérte, hogy a kérelmező nem szegett szerződést.
A kérelmező hivatkozott arra is, hogy amiatt is jogsértően alkalmazta ajánlatkérő a Kbt. 62. § (1) bekezdés a) pontja szerinti kizáró okot, mert ezen szakaszban meghatározott kizáró ok csak arra az esetre vonatkozik, ha a kizáró ok a közbeszerzési eljárás során következett be. Jelen esetben pedig – még ha el is fogadnák a kizáró okot (melyet egyébként nem ismernek el) – a második közbeszerzési eljárást megelőzően következett be az ajánlatkérő által megjelölt kizáró ok.
A kérelmező hivatkozott arra is, hogy a más típusú kamerával történő teljesítés tekintetében a kérelmezőt nem terheli felróhatóság, mulasztás. Ennek alátámasztására becsatolta a jogorvoslati eljárás során azt az okiratot, melyben az ASK-M Kft. 2006. március 13-án visszaigazolta részére a 8 db DCS 10–1500 ipari üregvizsgáló készülék megrendelését. A kérelmező szerint ez alátámasztja jogszerű és jóhiszemű eljárását a tekintetben, hogy határidőben a szerződésben vállaltak szerinti üregvizsgáló készüléket tudja majd szállítani.
Közölte továbbá, hogy maga a kérelmező nem tudott a kameratípussal kapcsolatos problémáról, arról a kérelmező is csak 2006. május 31-én, az átadás-átvételi eljárás során szerzett tudomást. Az ASK-M Kft. a szállítási késedelmet közölte vele, azonban a késedelem indokaként arra hivatkozott, hogy a beszállító partnere hibás alkatrészt küldött részére. A használható részegység beérkezése után tud teljesíteni. Ennek alátámasztására becsatolta az ASK-M Kft. 2006. május 19-én megküldött ezt tartalmazó faxlevelét.
Ajánlatkérő írásbeli észrevételében és tárgyalási nyilatkozatában kérte a kérelmező jogorvoslati kérelmének az elutasítását. Ajánlatkérő közölte, hogy a Kbt. 62. § (1) bekezdés a) pontja szerinti kizáró okra alapított érvénytelenné nyilvánítása a Kbt. 88. § (1) bekezdés d) pontja alapján megalapozott és jogszerű volt. Az érvénytelenné nyilvánítás közlése egyértelmű is volt, maga a kérelmező is pontosan be tudta azonosítani az érvénytelenné nyilvánítás indokát, azt, hogy ajánlatkérő az SA-VPOP-12-02/2005. sz. szállítási szerződés megszegése miatt alkalmazta azt. A kérelmező a szerződéses jogviszony szereplője volt és rendelkezésére állnak a szerződéssel kapcsolatban keletkezett dokumentumok. Ajánlatkérő a Közbeszerzési Értesítőben közzétette a szállítási szerződés teljesítéséről szóló tájékoztatóját, melynek 5. b) pontjában részletesen bemutatta a kérelmező szerződésszegő magatartását. A kérelmező a teljesítésről szóló tájékoztatóval kapcsolatban nem élt jogorvoslati kérelemmel, az abban foglalt megállapításokat nem vitatta.
Ajánlatkérő képviselője tárgyalási nyilatkozatában közölte, hogy a korábbi szerződés súlyos megszegését az eltérő típusú kameraszállítás miatt állapította meg és emiatt is mondta fel a szerződést, melyre a szerződés vonatkozó pontja lehetőséget ad.
Ajánlatkérő szerint téves a kérelmező jogértelmezése a Kbt. 62. § (1) bekezdés a) pontjának szabályozására. A kérelmező előadása szerint – a súlyos szerződésszegés elismerését kivéve – addig nem lenne alkalmazható a Kbt. 62. § (1) bekezdés a) pontja szerinti kizáró ok, amíg a súlyos szerződésszegés vonatkozásában polgári bíróság jogerős ítéletet nem hozna.
Ajánlatkérő szerint amennyiben összevetjük a Kbt. 61. § (1) bekezdés c) pontja és a Kbt. 62. § (1) bekezdés a) pontja szerinti kizáró okokat, megállapítható a két kizáró ok különbsége. A Kbt. 61. § (1) bekezdés c) pontja szerinti kizáró ok esetében követelményként támasztotta azt a jogalkotó, hogy jogerős hatósági vagy bírósági határozat állapítsa meg azt, hogy az ajánlattevő megszegte az 5 évnél nem régebben lezárult közbeszerzési eljárás eredményeként megkötött szerződését. A Kbt. 62. § (1) bekezdés a) pontja ilyen követelményt nem támaszt, ezen kizáró ok esetében a súlyos szerződésszegés tényének megállapítása, megítélése kizárólag az ajánlatkérő jogosultsága. Ajánlatkérőnek a jogosultsága gyakorlása körében mérlegelési joga van és ajánlatkérő a határidőhöz kötött közbeszerzési eljárás keretében a rendelkezésre álló információk, iratok alapján tud eljárni. Az alkalmazáshoz a visszaélések elkerülése érdekében szükséges az, hogy ajánlatkérő a súlyos szerződésszegés tényét bizonyítani tudja.
A szerződésszegés súlyosnak minősítése minden esetben egyedi megítélés kérdése. Súlyos szerződésszegés esetén megrendül a szerződés teljesítéséhez fűződő megrendelői érdek, vagy – a Kbt. kógens szabályaihoz kötött eljárásban – nincs többé lehetőség a szerződésszerű teljesítésre. Ezekben az esetekben a megrendelő magatartása általában elállás, vagy felmondás lehet. Ajánlatkérő szerint azokat az eseteket, amikor a kötelezett szerződésszegése elálláshoz vagy felmondáshoz vezet, alappal lehet súlyos szerződésszegésnek minősíteni. A súlyos szerződésszegés esetén gyakorolt elállás vagy felmondás egyoldalú megrendelői nyilatkozattal valósul meg, melynek hatályosulásához nincs szükség a kötelezett egyetértésére, vagy hozzájárulására. Az a tény, hogy a kötelezett vitatja az elállás vagy felmondás jogosságát, nem eredményezi az elállás, illetve a felmondás hatálytalanságát, hanem a kötelezett polgári bíróság előtt kérheti a felmondás, illetve elállás jogszerűségének felülvizsgálatát.
Ajánlatkérő hivatkozott arra is, hogy a Kbt. 94. § (1) bekezdése, illetve (2) bekezdése alapján 30, illetve 60 napon belül kötelező jelleggel be kell fejeznie a közbeszerzési eljárását, ki kell hirdetnie eljárása eredményét, így ajánlatkérő számára egyébként sem áll fenn a Kbt. szabályozása mellett jogi lehetőség arra, hogy polgári bírósághoz forduljon a súlyos szerződésszegés tényének megállapítása céljából. E vonatkozásban a Kbt. kógens rendelkezései nem adnak számára lehetőséget.
Ajánlatkérő szerint az ajánlatkérőnek a rendelkezésére álló információk alapján mindenképpen döntenie kell arról, hogy fennáll-e a Kbt. 62. § (1) bekezdés a) pontjába foglalt kizáró ok, vagy sem. Amennyiben a súlyos szerződésszegés ténye a rendelkezésre álló információk alapján megállapítható, akkor ajánlatkérő nem kerülheti meg a kizáró ok fennállásának megállapítását arra hivatkozással, hogy az ajánlattevő vitatja a súlyos szerződésszegés tényét, vagy a szerződésszegés kérdésében polgári per van folyamatban, de jogerős ítélet még nem született. Ebben az esetben azt a kockázatot vállalná magára az ajánlatkérő, hogy ha a bírói ítéletben megállapítanák a súlyos szerződésszegést, akkor érvénytelen ajánlattevővel kötne szerződést.
Ajánlatkérő álláspontja szerint a Döntőbizottság rendelkezik hatáskörrel és a kompetenciája jelen eljárás során abban áll, hogy azt ítélje meg, hogy ajánlatkérő a kizáró ok megállapításáról hozott döntés meghozatalának időpontjában a rendelkezésre álló információk alapján helyesen állapította-e meg a Kbt. 62. § (1) bekezdés a) pontjában meghatározott kizáró ok fennállását. Ajánlatkérő tárgyalási nyilatkozatában ezt akként módosította, hogy a Döntőbizottságnak fennáll arra a hatásköre, hogy objektíve ítélje meg megalapozottan állapította-e meg ajánlatkérő a súlyos szerződésszegést. Ajánlatkérő szerint a Döntőbizottságnak nem kell – a jelen eljárásnak egyébként tárgyát sem képező – a korábbi eljárás alapján kötött szerződés súlyos megszegésével kapcsolatos jogvitát megítélnie, mely a Kbt. 316. § (2) bekezdése alapján valóban nem tartozik a Döntőbizottság hatáskörébe.
Ajánlatkérő előadta, hogy a szerződés teljesítésével összefüggésben keletkezett írásbeli okiratok (elsősorban levelek, faxok és jegyzőkönyvek) alapján a súlyos szerződésszegés ténye, az eltérő típussal való szállítás egyértelműen rögzítésre került. Ajánlatkérő akként nyilatkozott, hogy további bizonyítási indítványa nincs, további bizonyítékot nem kíván becsatolni.
Ajánlatkérő nem vitatta, hogy a teljesítésre felajánlott – más típusú kamerát tartalmazó – üregvizsgáló készülék rendeltetésszerű használatra alkalmas, megfelel ajánlatkérő műszaki leírásában támasztott követelményeknek, azonban ajánlatkérő szerint az eljárása során nem csak a polgári jog szabályait, hanem a Kbt. szigorú rendelkezéseit is figyelembe kellett vennie. A közbeszerzési eljárásban megtett ajánlat alapján megkötött szerződésből következően a kérelmezőnek konkrét típust kellett volna ajánlatkérő részére szállítani, így nem alapos a kérelmező fajlagos szolgáltatásra vonatkozó hivatkozása. Ajánlatkérő a Kbt. rendelkezései alapján kötve van a szerződésben meghatározott konkrét típushoz, a szerződést csak ezzel lehet már teljesíteni, így amennyiben – akár annak egy részének is eltérő a típusa – a szerződés már nem teljesíthető. Emiatt alkalmazta ajánlatkérő jogszerűen a súlyos szerződésszegés megállapítását és a felmondást, ugyanis SHARP típusú videokamerával már nem áll fenn lehetőség teljesítésre.
Ajánlatkérő tárgyalási nyilatkozatában közölte – a kérelmező részéről becsatolt megrendelés visszaigazolásra tekintettel –, hogy ajánlatkérő csak a rendelkezésére álló okiratok és ismeretek alapján tudta a döntését meghozni és abban a helyzetben az volt megállapítható, hogy nem állnak fenn a szerződés módosításának feltételei méghozzá amiatt, hogy a kérelmezőnek már a közbeszerzési eljárást lezáró szerződés megkötése előtt tudnia kellett arról, hogy nem tud szerződésszerűen teljesíteni.
Ajánlatkérő 2006. november 9-én írásbeli észrevételt nyújtott be a Döntőbizottsághoz.
Ebben kifejtette, hogy a kérelmező az együttműködési kötelezettségét jelentős mértékben és sorozatosan megsértette, mely önmagában is megalapozza a súlyos szerződésszegést. Ajánlatkérő ezt annak alapján ítélte megállapíthatónak, hogy a kérelmező saját gondatlansága miatt nem szerzett tudomást az ajánlattétel időszakában a SHARP kamerák gyártásának a megszűnéséről. Elvárható ajánlattevői magatartás az, hogy az ajánlattétel során meggyőződjenek arról, hogy az ajánlatukban megtenni kívánt vállalást tudják-e teljesíteni.
Ajánlatkérő szerint figyelmen kívül kell hagyni az ügy megítélése során a kérelmező részéről becsatolt azon okirati bizonyítékokat, amelyekkel azt kívánja alátámasztani a kérelmező, hogy csak a szerződés megkötését követően szerzett tudomást arról, hogy a szerződésszerű teljesítésének akadálya lesz és emiatt fennállnak a szerződés módosításának a feltételei. A kérelmezőnek ezeket az okirati bizonyítékokat a szerződés módosításának indítványozásakor kellett volna az ajánlatkérő tudomására hozni. A kérelmező volt aki nem járt el kellő gondossággal amiatt, hogy ezeket nem hozta az ajánlatkérő tudomására a szerződésmódosítási javaslat megtételekor és így azokat ajánlatkérő nem tudta értékelni.
Ajánlatkérő szerint nem vehető figyelembe a kérelmező azon hivatkozása, hogy a beszállítója milyen tartalmú tájékoztatást adott részére, miután a Ptk. 315. §-a alapján a kérelmező felelős a beszállítójának mint teljesítési segédjének – akár gondatlan – magatartásáért is.
Ajánlatkérő az együttműködési kötelezettség megszegéseként értékelte azt is, hogy a kérelmező 2006. május 2-án küldött értesítést a teljesítés pontos időtartamáról és tartalmáról, mellyel megszegte a szerződés 3.3. pontját. Nem tartotta be az előzetes 5 munkanapos határidőt. Az üregvizsgáló készülékek tekintetében pedig még később, csak 19 nap múlva, 2006. május 22-én adott tájékoztatást és a késedelem okaként a hibás alkatrészeket tüntette fel.
Ajánlatkérő ezen beadványában arra az álláspontra helyezkedett, hogy a korábbi közbeszerzési eljárást lezáró szerződésének a 8 db üregvizsgáló készülékre vonatkozó része lehetetlenült, a szerződés kedvezményezettje nem juthat hozzá a szerződés tárgyát képező 8 db üregvizsgáló készülékhez. A kedvezményezett VPOP-t érdeksérelem érte, hogy nem kapta meg az üregvizsgáló készülékeket, hátrányt szenvedett, mivel nem használhatta azokat. Közölte, hogy a kedvezményezett üregvizsgáló készülékek beszerzése iránt intézkedett.
Ajánlatkérő előadta, hogy a szállítási szerződésében a fő szolgáltatás az üregvizsgáló készülék volt, annak tartozékaival együtt. A kamera az üregvizsgáló készülék tartozéka, de egy olyan tartozék, amely nélkül magának a készüléknek a működése nem képzelhető el. Enélkül csak az optikai kábelt nem lehet üregvizsgáló készüléknek minősíteni, így megállapítható, hogy a szerződés szerinti fő szolgáltatás teljesítésére nem került sor.
Ajánlatkérő szerint, függetlenül attól, hogy a kérelmező által felajánlott WC kamera rendelkezik a szerződésben megjelölt típusú kamera paramétereivel, megfelel a felhasználási célnak, ajánlatkérőnek nem volt lehetősége a nem szerződésszerűen felajánlott teljesítés elfogadására. Ajánlatkérő abban az esetben vehette volna csak figyelembe a felajánlott kamera egyébkénti megfelelőségét, ha a szerződés módosításának a Kbt.-ben meghatározott feltételei fennálltak volna.
A Döntőbizottság a kérelmező eljárásjogi kifogására elsődlegesen azt vizsgálta, hogy a Döntőbizottság a jogorvoslati kérelem elbírálására hatáskörrel rendelkezik-e és az alábbi indokokra tekintettel a Döntőbizottság megállapította hatáskörének fennálltát, a jogorvoslati eljárás tárgyát képező azon kérdés elbírálására, hogy ajánlatkérő a közbeszerzési eljárásában jogszerűen alkalmazta-e a Kbt. 62. § (1) bekezdés a) pontja szerinti kizáró okot, jogszerűen állapította-e meg a Kbt. 88. § (1) bekezdés d) pontja szerinti érvénytelenségi ok fennálltát.
A Kbt. szabályozása a 3. § értelmében kógens, továbbá a Kbt. szabályozása az elsődlegesen irányadó a közbeszerzési eljárásokkal összefüggő, a közbeszerzési törvény által szabályozott kérdésekben.
A Kbt. 2. §-a szabályozza a törvény alkalmazási körét. A Kbt. 2. § (1) bekezdése kimondja: „E törvény szerint kell eljárni a közbeszerzési eljárásokban, amelyeket az ajánlatkérőként meghatározott szervezetek visszterhes szerződés megkötése céljából kötelesek lefolytatni megadott tárgyú és értékű beszerzések megvalósítása érdekében (közbeszerzés). A közbeszerzésekkel kapcsolatos jogorvoslat különös szabályaira is e törvény alkalmazandó.”
E szakasz utolsó fordulata tehát kimondja, hogy a közbeszerzési törvény alkalmazandó a közbeszerzésekkel kapcsolatos jogorvoslatra.
A Kbt. 316. § (1) bekezdése fő szabályként akként rendelkezik, hogy a közbeszerzésre, illetve a közbeszerzési eljárásra vonatkozó jogszabályokba ütköző magatartás vagy mulasztás miatt e rész rendelkezései szerint jogorvoslatnak van helye.
Ezzel összefüggésben a Kbt. 318. § (1) bekezdése kimondja, hogy a közbeszerzésre, illetőleg a közbeszerzési eljárásra vonatkozó jogszabályok megsértése miatt indult eljárás lefolytatása, ideértve a 219. § (9) bekezdésének esetét is, a Közbeszerzési Döntőbizottság hatáskörébe tartozik.
Jelen esetben a jogorvoslati eljárás tárgyát közbeszerzési eljárásra vonatkozó szabály megsértése képezi, méghozzá az, hogy ajánlatkérő jogszerűen állapította meg a Kbt. 88. § (1) bekezdés d) pontja alapján a Kbt. 62. § (1) bekezdés a) pontja szerinti kizáró ok miatt érvénytelenséget. E tekintetben a Döntőbizottság szerint a hatásköre a Kbt. kógens szabályozása alapján fennáll, hatásköre hiányának megállapítására így nem áll fenn jogi lehetőség, a Kbt. 318. § (1) bekezdése, illetve a Kbt. más rendelkezése e kérdés elbírálását nem vette ki a Döntőbizottság hatásköréből.
A Döntőbizottság szerint nem helytálló a kérelmezőnek a Kbt. 316. § (2) bekezdésére való hivatkozása, hogy ezen szakasz alapján nem áll fenn a Döntőbizottság hatásköre.
A Kbt. 316. § (2) bekezdése az alábbiakat mondja ki:
„A közbeszerzési eljárás alapján megkötött szerződéssel kapcsolatos jogvita – kivéve a szerződés 303. §-ba ütköző módosítása vagy 304. §-ba, illetőleg 306. § (2) bekezdésébe ütköző teljesítése miatti jogvitát –, illetőleg a közbeszerzési eljárással kapcsolatos polgári jogi igények elbírálása a bíróság hatáskörébe tartozik.”
A Kbt. 316. § (2) bekezdésének szabályozása tehát a megkötött szerződéssel kapcsolatos jogvitát, továbbá a polgári jogi igények elbírálását utalta a bíróság hatáskörébe. Jelen esetben azonban a jogorvoslati eljárás tárgyát nem a megkötött szerződés képezi, hanem ajánlatkérő érvénytelenné nyilvánító döntése. A jogalkotó – miként arra a fentiekben már hivatkozott a Döntőbizottság – nem állapított meg kivételt az érvénytelenné nyilvánító döntések felülvizsgálatára vonatkozó hatáskör tekintetében, így a Kbt. 318. § (1) bekezdése alapján a Döntőbizottság hatásköre fennáll.
A Döntőbizottság rögzíteni kívánja azt, hogy a jogorvoslati eljárás keretében csak a hatáskörében jár el, ajánlatkérő érvénytelenné nyilvánító döntését vizsgálja meg, és a Döntőbizottság jogorvoslati eljárása, illetve a meghozott határozat nem terjed ki ajánlatkérő és a kérelmező közötti szerződéses jogvita, továbbá a polgári jogi igények elbírálására.
A Döntőbizottság szerint olyan szempontból sem alapos a kérelmező eljárási kifogása, hogy a bizonyítás körében lenne szükséges alkalmazási feltétele a kizáró oknak a jogerős bírói ítélet megléte, a súlyos szerződésszegésre.
A Döntőbizottság e körben megjegyzi, hogy a Döntőbizottság jogalkalmazó szerv és a jogalkotó kompetenciája annak eldöntése, hogy az egyes kizáró okok alkalmazásához milyen kötelező feltételeket támaszt.
A kizáró okokat a Kbt. 60–62. §-a állapítja meg. Ezek között a Kbt. 60. § (1) bekezdés c) pontjában a jogalkotó megkövetelte és előírta jogerős bírósági ítélet meglétét, a Kbt. 60. § (1) bekezdés d) pontjában jogerős eltiltás fennállását, a Kbt. 60. § (1) bekezdés f) pontjában a hamis adatszolgáltatás miatti kizárást, illetőleg annak jogerős megállapítását. Úgyszintén a Kbt. 61. § (1) bekezdés a)–c) pontjában meghatározott kizáró okok alkalmazásának feltétele a jogerős közigazgatási, illetőleg bírósági határozati megállapítása a jogsértéseknek. A Kbt. 62. § (1) bekezdés a) pontja az alábbiakat mondja ki:
„Az ajánlatkérőnek az eljárásból ki kell zárnia az olyan ajánlattevőt, aki, illetőleg – a 71. § (1) bekezdésének b) pontja és (5) bekezdése szerinti esetben – akinek a közbeszerzés értékének tíz százalékát meghaladó mértékben igénybe venni kívánt alvállalkozója
a) három évnél nem régebben súlyos, jogszabályban meghatározott szakmai kötelezettségszegést vagy szakmai etikai szabályokba ütköző cselekedetet követett e1, vagy korábbi – három évnél nem régebben lezárult – közbeszerzési eljárás alapján vállalt szerződéses kötelezettségét súlyosan megszegte, amelyet az ajánlatkérő bizonyítani tud.”
E törvényi szakasz nyelvtani, szövegkörnyezeti vizsgálata alapján egyértelműen az állapítható meg – szemben a fentiekben hivatkozott más kizáró okokkal – hogy ezen kizáró ok alkalmazásához nem feltétel jogerős bírósági vagy közigazgatási határozat megléte. A Kbt. ezen szakasza azt követeli meg, hogy ajánlatkérő bizonyítani tudja a szerződéses kötelezettség súlyos megszegését. Erre tekintettel nem alapos a kérelmező azon eljárási kifogása, mely jogerős bírói ítélet meglétét várja el a bizonyításhoz. A jogalkotó nemcsak hogy feltételként nem támasztotta a kizáró ok alkalmazásához a jogerős bírói ítélet meglétét, hanem a tekintetben sem állapított meg korlátokat, illetve kötelezettségeket, hogy az ajánlatkérő részéről történő bizonyítás milyen módon, milyen eszközökkel valósuljon meg, így érvényesül a szabad bizonyítás rendszere miután a Kbt. 317. § (1) bekezdése szerint „a Közbeszerzési Döntőbizottság eljárására – e törvény eltérő rendelkezése hiányában – a közigazgatási hatósági eljárás és szolgáltatás általános szabályairól szóló 2004. évi CXL. törvény (a továbbiakban: Ket.) rendelkezéseit kell alkalmazni.” A Ket. 50. § (4) bekezdése szerint „a hatósági eljárásban olyan bizonyíték használható fel, amely alkalmas a tényállás tisztázásának megkönnyítésére. Bizonyíték különösen: az ügyfél nyilatkozata, az irat, a tanuvallomás, a szemléről készült jegyzőkönyv, a szakértői vélemény, a hatósági ellenőrzésen készültjegyzőkönyv és a tárgyi bizonyíték.”
A Kbt. 50. § (6) bekezdése szerint a hatóság a bizonyítékokat egyenként és összességükben értékeli és az ezen alapuló meggyőződése szerint állapítja meg a tényállást.
A Döntőbizottság nem ítélte alaposnak a kérelmező azon eljárásjogi kifogását sem, mely szerint a Kbt. 88. § (2) bekezdésének a szabályozása alapján csak abban az esetben alkalmazható a Kbt. 62. § (1) bekezdés a) pontja szerinti kizáró ok, ha a súlyos szerződésszegés az új közbeszerzés időtartama alatt valósult meg.
A Kbt. 88. § (2) bekezdése szerint az ajánlatkérőnek ki kell zárnia az eljárásból azt az ajánlattevőt, aki (illetőleg akinek alvállalkozója)
a) a kizáró okok (60–61. §) ellenére nyújtotta be ajánlatát;
b) részéről a kizáró ok (60–62. §) az eljárás során következett be.
A Döntőbizottság szerint valóban a Kbt. fenti 88. § (2) bekezdés b) pontja tartalmazza azt a kifejezést, hogy az eljárás során következett be. Azonban a Döntőbizottság szerint önmagában ennek használata nem vonja maga után, különösen nem a Kbt. 62. § (1) bekezdés a) pontja szerinti jelen eljárásban vizsgálandó kizáró ok esetén ilyen következtetés levonását.
A Kbt. 62. § (1) bekezdés – fentiekben idézett – bevezető része ugyanis általános jelleggel kötelezően kimondja, hogy az ajánlatkérőnek ki kell zárni az olyan ajánlattevőt, aki korábbi 3 évnél nem régebben lezárult közbeszerzési eljárás alapján vállalt szerződéses kötelezettségét súlyosan megszegte, amelyet ajánlatkérő bizonyítani tud. A kizáró ok meghatározása tekintetében tehát a jogalkotó nem szabott meg olyan típusú korlátozó feltételt, hogy a súlyos szerződésszegésnek az új közbeszerzési eljárás során kell bekövetkezni és csak az ezen időpontban megvalósuló súlyos szerződésszegések minősülnek kizáró oknak. Épp ellenkezőleg ez relatíve hosszú 3 éves időtartamot állapított meg, melyen belül megvalósuló súlyos szerződésszegések jelentik a kizáró okot. Azt is előírja a Kbt. 62. § (2) bekezdése, hogy az ajánlati felhívásban fel kell tüntetni ezt a kizáró okot is. Így a Kbt. 62. §-ának szabályozásával egyértelműen megállapítható, hogy a jogalkotó úgy állapította meg ezt a kizáró okot, hogy az alá mindazon súlyosan szerződésszegő magatartás vonatkozik, mely 3 évnél nem régebben lezárult közbeszerzési eljárás alapján vállalt szerződésre vonatkozik. Ehhez képest eltérő szabályozást a 3 éves időtartam érvényesülésére a Kbt. nem állapított meg. Ebből következően a Kbt. 88. § (2) bekezdés b) pontjának rendelkezése csak azt juttatja kifejezésre, hogy az új közbeszerzési eljárásban, annak során kell teljesülnie azon feltételnek, hogy a súlyos szerződésszegés még a 3 éves időtartamon belül van.
A Döntőbizottság figyelemmel a fentiekre, érdemben vizsgálta a kérelmező jogorvoslati kérelmét és azt az alábbi indokokra tekintettel alaposnak ítélte.
Ajánlatkérő a Kbt. IV. fejezete szerinti közösségi értékhatárú nyílt közbeszerzési eljárást indított.
A Döntőbizottságnak a jogorvoslati kérelem alapján abban a kérdésben kellett döntést hoznia, hogy ajánlatkérő mind a négy részajánlat vonatkozásában jogszerűen állapította-e meg a Kbt. 62. § (1) bekezdés a) pontjára, a 88. § (1) bekezdés d) pontjára figyelemmel a részajánlatok érvénytelenségét.
A Kbt. 81. § (3) bekezdése szerint az ajánlatkérő köteles megállapítani, hogy mely ajánlatok érvénytelenek, illetőleg van-e olyan ajánlattevő, akit az eljárásból ki kell zárni.
A Kbt. 88. § (1) bekezdés d) pontja szerint az ajánlat érvénytelen, ha az ajánlattevőt, illetőleg alvállalkozóját az eljárásból kizárták.
Ajánlatkérő a módosított írásbeli összegezésében csak a Kbt. 62. § (1) bekezdés a) pontja szerinti kizáró okot tartotta fenn, így a Döntőbizottság is már csak ezen kizáró ok tekintetében vizsgálta, vizsgálhatta felül ajánlatkérő érvénytelenné nyilvánító döntését.
A Döntőbizottság elsődlegesen azt vizsgálta, hogy ajánlatkérő mire alapította a Kbt. 62. § (1) bekezdés a) pontja szerinti kizáró ok alkalmazását, különösen arra tekintettel, hogy kérelmező külön kifogásolta a kizáró ok indokolásának hiányát.
A Kbt. 93. § (1) bekezdése szerint az ajánlatkérő köteles az ajánlattevőt írásban tájékoztatni kizárásáról, a szerződés teljesítésére való alkalmatlanságának megállapításáról, ajánlatának a 88. § (1) bekezdése szerinti egyéb okból történt érvénytelenné nyilvánításáról, valamint ezek indokáról, az erről hozott döntést követő öt napon belül.
A Döntőbizottság az eredményhirdetési jegyzőkönyv és írásbeli összegezés alapján megállapította, hogy ajánlatkérő a kizáró okra alapított érvénytelenné nyilvánító döntése körében csak a Kbt. vonatkozó jogszabályi rendelkezéseit jelölte meg – Kbt. 88. § (1) bekezdés d) pontja, 62. § (1) bekezdés a) pontja –, döntése indokát nem közölte. A Döntőbizottság erre tekintettel megállapította, hogy ajánlatkérő megsértette a Kbt. 93. § (1) bekezdését.
A Döntőbizottság szerint ugyanakkor az indok nem rögzítése, nem közlése még nem teremt jogalapot arra, hogy a jogorvoslati eljárás keretében ajánlatkérő parttalanul hivatkozhasson különböző a kizárás alapjául szolgáló/szolgálható okokra. Különösen nem jelen esetben, amikor a kizárás alapjául ajánlatkérő egy korábbi szerződés súlyos megszegését jelölte meg. Így az indokolás elmaradásának hiányában az vizsgálható, hogy ajánlatkérő azt a szerződésszegést mi alapján minősítette súlyosnak, mire alapozta a súlyos szerződésszegés miatti felmondását. Ajánlatkérő ugyanis a korábbi közbeszerzési eljárását lezáró szerződés teljesítésével kapcsolatos további magatartásokat (pl. értesítési kötelezettségek, tájékoztatási kötelezettségek, határidők betartása) elfogadta, amiatt nem alkalmazott szerződésből fakadó jogkövetkezményt a kérelmezővel szemben, ajánlatkérő azokat akkor nem minősítette súlyosnak, azok miatt nem alkalmazott felmondást. Ajánlatkérő a késedelem miatt nem gyakorolta elállási jogát a szerződés 14.2. pontja alapján. A Döntőbizottság szerint ugyanezen okból nem képezheti a jogorvoslati eljárás tárgyát a lehetetlenülés kérdése. Ajánlatkérő az előző közbeszerzési eljárása teljesítése során lehetetlenülést nem állapított meg, emiatt a Ptk. 312. § szerinti jogkövetkezményt nem alkalmazott. Megjegyzendő, hogy a lehetetlenülés jogintézményéből jellegéből következően felmondásra sincs szükség.
E körben szükséges annak rögzítése is, hogy a szerződésszegés körébe kizárólag a szerződés megkötését követő magatartások vehetők figyelembe, a szerződésnek a megszegését kell vizsgálni. Így nem értékelhető ajánlatkérőnek az ajánlat megtétele, megkötése körében megvalósított kérelmezői gondatlan magatartásra való utolsó írásbeli észrevételében tett hivatkozása. Ajánlatkérő a kérelmező 5.részre tett ajánlatát érvényesnek fogadta el.
A Döntőbizottság megítélése szerint az sem képezi jelen jogorvoslati eljárás tárgyát, hogy fennálltak-e/fennállnak-e a korábbi közbeszerzési eljárást lezáró szerződés módosításának a feltételei. A jogorvoslati eljárás tárgyát ajánlatkérő új közbeszerzési eljárásában meghozott érvénytelenné nyilvánító döntése képezi, a korábbi közbeszerzési eljárást lezáró szerződést a felek nem módosították, illetve a módosításával összefüggésben jogorvoslati kérelem nem került benyújtásra.
Ajánlatkérő – a fentiekben idézett – 2006. június 12-i felmondólevelében a szerződés megszegésével kapcsolatosan egy magatartást jelölt meg, méghozzá azt, hogy a leszállítani kívánt eszköz tartozékának típusa nem egyezik meg a megajánlott eszköz tartozékának típusával és emiatt alkalmazta ajánlatkérő a szerződés 14.3. pontja alapján a szerződés felmondását, továbbá meghiúsulási kötbért érvényesített. Ezen okirati bizonyíték alapján egyértelműen az állapítható meg, hogy a szerződés 14.3. pontja vonatkozásában – mely súlyos szerződésszegés esetére tette lehetővé a megrendelő, az ajánlatkérő felmondását – ajánlatkérő csak a videokamera eltérő típusát értékelte súlyos szerződésszegésnek. Ezt támasztja alá az is, hogy emiatt nem vette át a terméket, továbbá, hogy a jogkövetkezmények közül a meghiúsulási kötbért érvényesítette.
Ezen okirati bizonyítékkal egyezően az ajánlatkérő a Közbeszerzési Értesítőben a nem szerződésszerűnek minősítést az 5.2. tétel vonatkozásában szintén egy magatartással, egy okkal indokolt, azzal, hogy nem a szerződésben típus szerint meghatározott tartozékokkal kívánt teljesíteni és ezért nem fogadta el szerződésszerű teljesítésként és mondta fel a szerződést.
Ezen okirati bizonyítékok egyrészt bemutatják, hogy ajánlatkérő mely kérelmezői teljesítési magatartást minősített nem szerződésszerűnek, súlyosan szerződésszegőnek, másrészt a kérelmezőnek is erről volt tudomása, hogy ajánlatkérő emiatt állapította meg a súlyos szerződésszegést vele szemben.
A Döntőbizottság erre tekintettel azt vizsgálta, hogy az üregvizsgáló készülék más típusú tartozékkal történő szállítása megalapozza-e a súlyos szerződésszegés megállapítását. A felek azt egyezően elfogadták, hogy a teljesítésre felajánlott készülék eltérő típusú videokamerával rendelkezett, így e körben további bizonyítás nem vált szükségessé.
A Ptk. 277. § (1) bekezdése szerint a szerződéseket tartalmuknak megfelelően, a megszabott helyen és időben, a megállapított mennyiség, minőség és választék szerint kell teljesíteni.
A Döntőbizottság szerint az egyértelműen megállapítható, hogy a kérelmező a korábbi közbeszerzési eljárást lezáró szerződést megszegte azzal a magatartásával, hogy a szerződésben rögzítetthez képest más típusú videokamerával kívánt teljesíteni. Így azt kell vizsgálni, hogy ez a megvalósított szerződésszegés súlyos szerződésszegésnek minősül-e.
A Kbt. 62. § (1) bekezdés a) pontjában a jogalkotó a szerződésszegés előtt minősítő jelzőt alkalmazott, megkövetelte annak súlyosságát. Ugyanakkor a Kbt. szabályozása nem ad sem tételes, sem általános meghatározást arra, mely esetekben állapítható meg a szerződésszegés súlyossága, amely miatt alkalmazható az a szigorú jogkövetkezmény, hogy nem vehet részt kizáró ok miatt közbeszerzési eljárásokban.
A Ptk. általános része szabályozza a szerződésszegések egyes tipikus megvalósulási módjait (pl. a kötelezett késedelme, hibás teljesítése, a teljesítés megtagadása), melyek alá a kérelmező szerződésszegése nem vonható. Továbbá nem tartalmaz a tekintetben sem rendelkezést, hogy mely szerződésszegés minősül súlyosnak.
A Ptk. különös részének a szállítási szerződésre vonatkozó szabályozása szintén nem tartalmaz jelen esetben irányadó, alkalmazható rendelkezést az ilyen típusú szerződésszegésekre.
Így a felek által megkötött szerződés alapján vizsgálható a kérelmező magatartása. A felek maguk sem határozták meg a megkötött szerződésükben, hogy mely magatartás minősül súlyos szerződésszegésnek, ami alapul szolgálhat a szerződés felmondására.
A szerződéseknek a szerződésszerű teljesítésének megítélése körében elsődleges kérdés az, hogy a teljesítés megfelel-e az azzal szemben támasztott követelményeknek, biztosítja-e a szerződéses igény, cél kielégítését. Jelen esetben specifikus helyzet áll fenn, miután ajánlatkérő a közbeszerzési eljárása felhívásában és a dokumentációjában határozta meg a teljesítéssel szembeni követelményeit, ugyanakkor ezek a követelmények a megkötött szerződés részévé is váltak a Kbt. 99. § (1) bekezdése alapján, valamint a szerződés kifejezett rendelkezése alapján, a megkötött szerződés 2. sz. melléklete a dokumentáció műszaki leírása. Egyértelműen megállapítható, hogy a teljesítésre felajánlott üregvizsgáló készülék a más típusú tartozékával együtt megfelel az ajánlatkérő által támasztott feltételeknek, a szerződés mellékletét képező feltételeknek is. Így más típusú tartozékkal történő teljesítés mellett is biztosított ajánlatkérő és a kedvezményezett céljának kielégítése. Nem alapos ajánlatkérő ezzel ellentétes érdeksérelemre való hivatkozása.
A Döntőbizottság szerint a közbeszerzési törvény szabályozása sem nyújt e tekintetben – a jelen ügy specifikumai mellett – alapot eltérő következtetés levonására. Ajánlatkérő ugyanis egyértelműen úgy határozta meg a műszaki követelményrendszerét, hogy annak alapján fennállt a jogi lehetőség arra, hogy különböző típusú készülékeket ajánljanak meg, amennyiben azok a műszaki követelményeket teljesítik. Így adott esetben akár 5-féle típusú üregvizsgáló készüléket is megajánlhattak volna az ajánlatkérő számára és amennyiben mindegyik ajánlat érvényes, úgy a bírálati szempont függvényében dőlne csak el a nyertes személye és az, hogy ajánlatkérő részére melyik konkrét típust fogják leszállítani. Így ajánlatkérő beszerzési igényének kielégítése független a konkrét termék típusától. A közbeszerzési eljárás eredményeként megkötött szerződésből fakad az a sajátosság, hogy a számos típus szerinti teljesítési lehetőség végül leszűkül egy konkrét típusra, de ettől még ajánlatkérő beszerzési igénye nem változik meg, nem alakul át, a más típussal történő teljesítéssel is biztosított számára a beszerzés céljainak megvalósítása, jelen esetben az üregvizsgáló készüléknek a kedvezményezett VPOP részéről történő felhasználása. Épp erre tekintettel a Döntőbizottság szerint nem áll fenn olyan többlet tényállási rész, mely alapul szolgálna arra, hogy a kérelmező szerződésszegő magatartása egyben súlyos szerződésszegésnek is minősüljön.
A Döntőbizottság a fentiekre tekintettel megállapította, hogy nem áll fenn a Kbt. 62. § (1) bekezdés a) pontjában meghatározott kizáró ok alkalmazásához szükséges súlyos szerződésszegés, így ajánlatkérő jogsértően nyilvánította a Kbt. 88. § (1) bekezdés d) pontja alapján érvénytelenné a kérelmező részajánlatait.
Ez egyben azt is jelenti, hogy a kérelmező a I. és a II. részek vonatkozásában érvényes részajánlatot nyújtott be.
Ajánlatkérő a I. és II. részek vonatkozásában a közbeszerzési eljárását a Kbt. 92. § b) pontja alapján nyilvánította eredménytelenné.
A Kbt. 92. § b) pontja szerint eredménytelen az eljárás, ha kizárólag érvénytelen ajánlatokat nyújtottak be. Így ajánlatkérő megsértette a Kbt. 92. § b) pontját azzal a magatartásával, hogy a I. és II. részre megtett érvényes kérelmezői részajánlat ellenére ezen részek tekintetében eredménytelenné nyilvánította a közbeszerzési eljárását.
A Döntőbizottság a Kbt. 318. § (1) bekezdésében biztosított hatáskörében eljárva a Kbt. 340. § (2) bekezdés c) pontja alapján megállapította, hogy ajánlatkérő megsértette a Kbt. 93. § (1) bekezdését, Kbt. a 62. § (1) bekezdés a) pontjára, 88. § (1) bekezdés d) pontjára figyelemmel a 81. § (3) bekezdését, valamint a I. és II. rész vonatkozásában a Kbt. a 92. § b) pontját. A Döntőbizottság a Kbt. 340. § (2) bekezdés e) pontja alapján megsemmisítette a I. és II. rész tekintetében ajánlatkérőnek a kérelmező ajánlatát érvénytelenné nyilvánító és eljárást lezáró döntését, továbbá a III. és IV. rész tekintetében megsemmisíti a kérelmező ajánlatának érvénytelenné nyilvánító döntés azon részét, melyben ajánlatkérő a Kbt. 62. § (1) bekezdés a) pontjára alapította a Kbt. 88. § (1) bekezdés d) pontja szerinti érvénytelenség megállapítását.
A Kbt. 340. § (1) bekezdése szerint a Döntőbizottság a jogkövetkezményeket együttesen is alkalmazhatja.
A Kbt. 340. § (3) bekezdés e) pontja értelmében a Döntőbizottság „bírságot szabhat ki az e törvény szabályait megszegő, illetőleg a nyilvánvaló jogsértés ismeretében szerződést kötő szervezettel (személlyel), valamint a jogsértésért, illetőleg a szerződéskötésért felelős személlyel, illetőleg a szervezettel jogviszonyban álló a jogsértésért felelős személlyel és szervezettel szemben.”
A Kbt. 341. § (3) bekezdése szerint: „a Közbeszerzési Döntőbizottság annak eldöntésében, hogy indokolt-e a bírság kiszabása, illetőleg a bírság összegének megállapításában az eset összes körülményét – így különösen a jogsérelem súlyát, a közbeszerzés tárgyát és értékét, a jogsértésnek a közbeszerzési eljárást lezáró döntésre gyakorolt befolyását, az e törvénybe ütköző magatartás ismételt tanúsítását, a jogsértőnek az eljárást segítő együttműködő magatartását – veszi figyelembe. A bírság összegének megállapításakor figyelembe kell venni azt is, ha a jogsértés nyilvánvalóan szándékos volt.”
A Kbt. 341. § (4) bekezdése szerint a bírság mértéke a közbeszerzés értékének legfeljebb harminc százaléka lehet.
A Döntőbizottság a fenti tényezők mérlegelése alapján a bírság kiszabását indokoltnak ítélte. A Döntőbizottság álláspontja szerint ajánlatkérő súlyos jogsértést valósított meg azzal, hogy a kérelmező érvényes részajánlatait érvénytelennek minősítette és ezzel a I. és II. rész tekintetében a közbeszerzési eljárását eredménytelennek, illetve súlyos jogkövetkezményt eredményező további érvénytelenségi okot tüntetett fel a III. és IV. rész vonatkozásában. A Döntőbizottság a bírság összegének meghatározása során a fenti tényezőkön kívül figyelembe vette a beszerzés értékét és azt, hogy a jogsértés reparálható. Mindezen szempontokat összességében mérlegelve a Döntőbizottság a bírság összegét 1 millió Ft-ban állapította meg.
A Döntőbizottság a rendelkezésére álló bizonyítékok alapján úgy ítélte meg, hogy nem vonható le megalapozott következtetés a megállapított jogsértésért felelős személyre, így személyi bírságot nem szabott ki.
A Döntőbizottság a Kbt. 340. § (2) bekezdés f) pontja és a Kbt. 341. § (6) bekezdése alapján rendelkezett a költségek viseléséről. A jogorvoslati eljárás során a kérelmező jogi képviselője csak megjelölte díjazási igényét, de nem igazolta és tételesen sem mutatta be, hogy az milyen részekből tevődik össze. A Döntőbizottság a megjelölt magas összegű díjigényt így nem tudta elfogadni, annak összegének megállapítása során tekintettel volt arra, hogy az eljáró jogi képviselő részt vett egy tárgyaláson és több írásbeli beadványt nyújtott be.
A bírósági jogorvoslatot a Kbt. 346. § (1) bekezdése biztosítja.

Budapest, 2006. november 13.

	  Dr. Nagy Gizella s. k.,      Divinyi Péterné s. k.,
  közbeszerzési biztos         közbeszerzési biztos

Dr. Engler Magdolna s. k.,
közbeszerzési biztos

A határozatot a bíróság előtt keresettel támadták.A KÖZBESZERZÉSI DÖNTŐBIZOTTSÁG HATÁROZATAI


		</pre>
	
    </div>






		</div>

	</div>

	
<div id="footer">
	<div class="wrap">
		<div>
			<div class="f1">
				<ul class="share">
					<li><a href="https://twitter.com/K6_TW">O<em>T</em></a></li>
					
					<li><a href="http://www.facebook.com/pages/K%C3%B6zbeszerz%C3%A9si-Hat%C3%B3s%C3%A1g/100693676739630">O<em>f</em></a></li>
					
				</ul>

				<div class="impressum">
					<a href="/">Főoldal</a>&nbsp;&nbsp;/&nbsp;
					<a href="/sitemap/">Oldaltérkép</a>&nbsp;&nbsp;/&nbsp;
					<a href="/mutat/775/">Impresszum</a>&nbsp;&nbsp;/&nbsp;
					<a href="/mutat/1241/">Adatvédelem</a>
				</div>

			</div>
			<div class="f2">
				<h2>Kiemelt oldalaink</h2>
				<ul>
					<li><a href="/magunkrol/elerhetosegek/" >Elérhetőségek</a></li><li><a href="/jogorvoslat/tudnivalok/" >Jogorvoslati tudnivalók </a></li><li><a href="/adatbazis/keres/tanacsado/" >Hivatalos közbeszerzési tanácsadók</a></li>
				</ul>
			</div>
			<div class="f3">
				<h2>Legnépszerűbb</h2>
				<ul>
					<li><a href="/adatbazis/keres/hirdetmeny/" >Hirdetmények</a></li><li><a href="/adatbazis/keres/dbhatarozat/" >Döntőbizottsági határozatok</a></li><li><a href="/adatbazis/keres/tajekoztato/" >Ajánlások, tájékoztatók</a></li>
				</ul>		
			</div>

			<div class="f4">
				<h2>Hasznos linkek</h2>
				<ul>
					

					

				</ul>		
			</div>

		</div>
		<div>
			<div class="f1">

				<div id="portlet_footer_logo">
					<div>
						<img alt="" src="/public/images/cimer.png">
						<h3>Közbeszerzési <br>Hatóság</h3>
					</div>
				</div>
				<div id="portlet_evhonlapja">
					<div>
						<a href="/mutat/1288/"><img src="/public/images/evhonlapja/ev1.png" alt="Az év honlapja különdíj - 2012" /></a>
					</div>
				</div>

			</div>
			<div class="f2">
				<div id="portlet_footer_address">
					<div>
						<span class="address">1026 Budapest, Riadó u. 5.</span>
						<a href="http://goo.gl/maps/urPc" target="_blank" class="map">Térkép megnyitása Google Maps-en</a><br />
						<a href="mailto:kapcsolat (kukac) kt.hu" class="email">kapcsolat (kukac) kt.hu</a>
					</div>
				</div>
			</div>
			<div class="f3">
				<div id="portlet_footer_ugyfel">
					<div>
						<strong>Hivatali munkarend</strong> <br />
						<span>hétfő–csütörtök:</span> 8:00–16:30 <br />
						<span>péntek:</span> 8:00–14:00
					</div>
				</div>
			</div>
		</div>

	</div>
</div>
	

	
	<script type="text/javascript" src="/public/js/libs/modernizr-2.0.6.min.js"></script>
	<script type="text/javascript" src="/public/js/libs/jquery.min.js"></script>
	<script type="text/javascript" src="/public/js/libs/jquery.scrollTo-min.js"></script>
	<script type="text/javascript" src="/public/js/libs/jquery.cookie.js"></script>
	
<script type="text/javascript" src="/public/js/libs/jquery.scrollTo-min.js"></script>

	
	<script type="text/javascript" src="/public/js/script.js?v=20161224195711"></script>
	<script type="text/javascript" src="/public/ladybugTracker/js/ladybugTracker-light.js"></script>
	
	
	

		<script type="text/javascript">

	 var _gaq = _gaq || [];
	 _gaq.push(['_setAccount', 'UA-30935263-1']);
	 _gaq.push(['_trackPageview']);

	 (function() {
	   var ga = document.createElement('script'); ga.type = 'text/javascript'; ga.async = true;
	   ga.src = ('https:' == document.location.protocol ? 'https://ssl' : 'http://www') + '.google-analytics.com/ga.js';
	   var s = document.getElementsByTagName('script')[0]; s.parentNode.insertBefore(ga, s);
	 })();

	</script>
</body>
</html>

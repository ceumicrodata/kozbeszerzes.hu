<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd">
<!--[if lt IE 7]> <html xmlns="http://www.w3.org/1999/xhtml" xml:lang="hu" lang="hu" class="no-js ie6"> <![endif]-->
<!--[if IE 7]>    <html xmlns="http://www.w3.org/1999/xhtml" xml:lang="hu" lang="hu" class="no-js ie7"> <![endif]-->
<!--[if IE 8]>    <html xmlns="http://www.w3.org/1999/xhtml" xml:lang="hu" lang="hu" class="no-js ie8"> <![endif]-->
<!--[if gt IE 8]><!--> <html xmlns="http://www.w3.org/1999/xhtml" xml:lang="hu" lang="hu"> <!--<![endif]-->


<head>
	<title>Közbeszerzési Hatóság - Címlap</title>
	
	<meta http-equiv="content-type" content="text/html; charset=utf-8" />
	<meta name="description" content="" />
	<meta name="keywords" content="" />
	<meta http-equiv="X-UA-Compatible" content="IE=edge,chrome=1" />
	<meta name="viewport" content="width=device-width,minimum-scale=1.0,maximum-scale=1.0,initial-scale=1.0,user-scalable=no" />
	
	<link rel="alternate" type="application/rss+xml" title="KT portál friss anyagai" href="/rss/" />

	
	<link rel="stylesheet" type="text/css" href="/public/css/fonts.css?v=20161224195950" media="screen, print"/>
	<link rel="stylesheet" type="text/css" href="/public/css/layout.css?v=20161224195950" media="screen"/>
	


	
	<link rel="stylesheet" type="text/css" href="/public/css/reset.css" media="screen"/>
	<link rel="stylesheet" type="text/css" href="/public/css/style.css?v=20161224195950" media="screen, print" />
	<link rel="stylesheet" type="text/css" href="/public/css/ie8.css?v=20161224195950" media="screen"/>
	<link rel="stylesheet" type="text/css" href="/public/css/print.css?v=20161224195950" media="print"  />
	
	
	


	<link rel="profile" href="http://microformats.org/profile/hcard" />
	<link rel="shortcut icon" href="/public/images/favicon.ico" />
	
	

	<!--[if lt IE 9]>
		<script src="/public/js/libs/selectivizr.min.js"></script>
	<![endif]-->

	
</head>

<body class="article">

	<div id="fb-root"></div>
	<script>(function(d, s, id) {
	  var js, fjs = d.getElementsByTagName(s)[0];
	  if (d.getElementById(id)) return;
	  js = d.createElement(s); js.id = id;
	  js.src = "http://connect.facebook.net/hu_HU/all.js#xfbml=1";
	  fjs.parentNode.insertBefore(js, fjs);
	}(document, 'script', 'facebook-jssdk'));</script>


	<a name="content"></a>

	
	<div id="bookmarks" class="anonim">
	<div class="wrap">
		<div class="inner">

			
			<h1>Könyvjelzőim</h1>

		
				
			<p>A regisztrált és bejelentkezett felhasználók itt férhetnek hozzá a korábban könyvjelzővel megjelölt hírekhez.</p>
			<p><small>Ha ön is szeretné figyelemmel kísérni számítógépén és okostelefonján a közbeszerzésekkel kapcsolatos híreket, változásokat, nincs más dolga, mint regisztrálni.</small></p>
			<p class="buttons"><a href="/felhasznalo/regisztracio/" class="btn">Szeretnék Regisztrálni</a> <a href="#" class="btn close">Mégsem</a></p>

			<img src="/public/images/bg/bookmarks-nonlogin.png" alt="" />

			<span class="close">(FX)</span>


		


		</div>
		<div class="menu">
			
			<ul class="clearfix">
				
			</ul>
		</div>
	</div>

	<div id="handle"><img src="/public/images/bg/bookmarks-handle.png" alt="" /></div>

</div>
	<div id="oldbrowser">
	<p>
		Az Internet Explorer Ön által használt változatát<br /> a Közbeszerzési Hatóság portálja nem támogatja.
	</p>	
	<p class="small">Kérjük töltse le az alábbi böngészők friss verzióját.</p>

	<hr />
	<table>
		<tr>
			<td>
				<a target="_blank" href="http://www.microsoft.com/hun/windows/internet-explorer/">
					<img src="/public/images/buttons/oldbrowser/ie.png" alt="Internet Explorer" />
					<span>Internet Explorer</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.google.com/chrome/?hl=hu">
					<img src="/public/images/buttons/oldbrowser/chrome.png" alt="Google Chrome" />
					<span>Google Chrome</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.mozilla-europe.org/hu/firefox/">
					<img src="/public/images/buttons/oldbrowser/ff.png" alt="Mozilla Firefox" />
					<span>Mozilla Firefox</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.apple.com/hu/safari/download/">
					<img src="/public/images/buttons/oldbrowser/safari.png" alt="Safari" />
					<span>Safari</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.opera.com/">
					<img src="/public/images/buttons/oldbrowser/opera.png" alt="Opera" />
					<span>Opera</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			
		</tr>
	</table>
	<hr />

	<p class="sec">Your browser is no longer supported. </p>
	<p class="small">Please download a modern browser from above.</p>

	<p class="legal">
		Közbeszerzési Hatóság | <a href="mailto:kapcsolat@kt.hu">kapcsolat@kt.hu</a>
	</p>
</div>
	<a href="#top" id="backtotop">vissza a lap <br />tetejére</a>


<div id="quicksearch">
	<div class="wrap">
		
		<form action="/adatbazis/gyorskereses/" method="GET">
			<fieldset>

				

				<input type="hidden" name="tipus" value="tartalom" />
				

				<input type="text" name="q" placeholder="Keresés hírekben, cikkekben, publikációkban" />
				<button type="submit">Keresés</button>
				<button type="button" class="close">Fu</button>

				<h2>Részletes keresés az egyes témakörökben</h2>
				
				<ul>
					<li><a href="/keres/">Hírek, cikkek, publikációk</a></li>
					<li><a href="/adatbazis/keres/tajekoztato/">Ajánlások, tájékoztatók, útmutatók</a></li>
					<li><a href="/adatbazis/keres/ajanlatpublikaciok/">Ajánlatkérői publikációk</a></li>
					<li><a href="/adatbazis/keres/ajanlatkero/">Bejelentkezett ajánlatkérők</a></li>
				</ul>
				<ul>
					<li><a href="/adatbazis/keres/dbhatarozat/">Döntőbizottsági és bírósági határozatok</a></li>
					<li><a href="/adatbazis/keres/ebitelet/">Európai Bíróság ítéletei</a></li>
					<li><a href="/adatbazis/keres/tanacsado/">Hivatalos közbeszerzési tanácsadók</a></li>
					<li><a href="/adatbazis/keres/hirdetmeny/">Közbeszerzési Értesítő</a></li>
				</ul>
				<ul>
					<li><a href="/adatbazis/keres/oktatas/">Közbeszerzési oktatás</a></li>
					<li><a href="/adatbazis/keres/ajanlattevo/">Minősített ajánlattevők</a></li>
					<li><a href="/nyilvantartas/tanacsado/lista/">Felelős akkreditált közbeszerzési szaktanácsadók jegyzéke</a></li>
					<li><a href="/nyilvantartas/hntdontes/lista/">Hirdetmény nélküli eljárásokkal kapcsolatos döntések</a></li>
				</ul>

				<button type="button" class="closeup">panel elrejtése ↑</button>


			</fieldset>
		</form>
	</div>
</div>





<div id="bc">
	<ul>
		
		<li>
			
			Címlap
			
		</li>
		
	</ul>
	<button type="button"><span>Menü kibontása</span>w</button>
</div>
<div id="menu">
	<div id="evhonlapja" class="slowanim"><a href="/mutat/1288/">Különdíjas a www.kozbeszerzes.hu!</a></div>
	<div class="wrap">
		<div id="mainMenu">
			<div id="logo">
				
				<h1><a href="/">
					KÖZBESZERZÉSI
					HATÓSÁG
				</a></h1>
				
			</div>

			<ul id="langSel">
				<li><a href="/nyelvi-verziok/english/">English</a></li>

			</ul>

			<ul class="iconmenu">
				<li ><a href="/"><em>F</em><b>H</b><span>Főoldal</span></a></li>
				<li class="search"><a href="/keres/"><em>F</em><b>S</b><span>Keresés</span></a></li>
				<li><a href="/sitemap/"><em>F</em><b>s</b><span>Oldaltérkép</span></a></li>
				<li><a href="/gyik/?c=4"><em>F</em><b>M</b><span>Súgó</span></a></li>
				<li><a href="/kapcsolatok/kapcsolatfelvetel/"><em>F</em><b>E</b><span>Kapcsolat</span></a></li>
				
				<li class="accessibility"><a href="/felhasznalo/valtas/vakbarat/" title="Akadálymentes változat"><em>O</em><b>v</b><span>Akadálymentes</span></a></li>
				
			</ul>
		
			<ul class="usermenu">
				<li class="hi"><a href="/felhasznalo/belepes/">Belépés</a> / <a href="/felhasznalo/regisztracio/">Regisztráció</a></li>
				<li class="hi small"><a href="/felhasznalo/emlekezteto/">Jelszó-emlékeztető</a></li>
			</ul>
		
		
		</div>
		<div id="subMenu">
			
			<div>
				<h2><a href="#top">Hatóság</a></h2>
				<ul>
					
					<li ><a href="/magunkrol/bemutatkozas">Bemutatkozás</a></li>
					
					<li ><a href="/magunkrol/szervezeti-felepites">Szervezeti felépítés</a></li>
					
					<li ><a href="/magunkrol/kozbeszerzesek-tanacsa">Közbeszerzések Tanácsa </a></li>
					
					<li ><a href="/magunkrol/dontobizottsag">Döntőbizottság</a></li>
					
					<li ><a href="/magunkrol/kozerdeku-adatok">Közérdekű adatok</a></li>
					
					<li ><a href="/magunkrol/elerhetosegek">Elérhetőségek</a></li>
					
					<li ><a href="/magunkrol/egyuttmukodesi-megallapodasok">Együttműködések</a></li>
					
					<li ><a href="/magunkrol/allasajanlatok">Állásajánlatok</a></li>
					
				</ul>
			</div>
			
			<div>
				<h2><a href="#top">Jogorvoslat</a></h2>
				<ul>
					
					<li ><a href="/jogorvoslat/tudnivalok">Tudnivalók</a></li>
					
					<li ><a href="/jogorvoslat/jogorvoslati-kerelmek-listaja">Kérelmek</a></li>
					
					<li ><a href="/jogorvoslat/hatarozatok-listaja">Határozatok</a></li>
					
					<li ><a href="/jogorvoslat/targyalasi-naptar">Tárgyalási naptár</a></li>
					
					<li ><a href="/jogorvoslat/kozlemenyek">Közlemények</a></li>
					
				</ul>
			</div>
			
			<div>
				<h2><a href="#top">Jogi háttér</a></h2>
				<ul>
					
					<li ><a href="/jogi-hatter/hazai-szabalyozas">Hazai szabályozás</a></li>
					
					<li ><a href="/jogi-hatter/eu-s-szabalyozas">EU-s szabályozás</a></li>
					
					<li ><a href="/jogi-hatter/hirdetmenyekk">Hirdetmények</a></li>
					
					<li ><a href="/jogi-hatter/europai-birosag-iteletei">Európai Bíróság ítéletei</a></li>
					
					<li ><a href="/jogi-hatter/eu-s-hatteranyagok">EU-s háttéranyagok</a></li>
					
					<li ><a href="/jogi-hatter/ppn">PPN</a></li>
					
					<li ><a href="/jogi-hatter/jogalkalmazas-elosegitese">Jogalkalmazás elősegítése</a></li>
					
				</ul>
			</div>
			
			<div>
				<h2><a href="#top">Tevékenységek</a></h2>
				<ul>
					
					<li ><a href="/tevekenysegek/eves-beszamolo">Éves beszámoló</a></li>
					
					<li ><a href="/tevekenysegek/kozbeszerzesi-oktatas">Közbeszerzési oktatás</a></li>
					
					<li ><a href="/tevekenysegek/nyilvantartasok-vezetese">Nyilvántartások vezetése</a></li>
					
					<li ><a href="/tevekenysegek/szerzodes-ellenorzes">Szerződés-ellenőrzés</a></li>
					
					<li ><a href="/tevekenysegek/kozbeszerzesi-etikai-kodex">Közbeszerzési Etikai Kódex</a></li>
					
					<li ><a href="/tevekenysegek/konferenciak">Konferenciák</a></li>
					
					<li ><a href="/tevekenysegek/nemzetkozi-kapcsolattartas">Nemzetközi kapcsolattartás</a></li>
					
					<li ><a href="/tevekenysegek/kozbeszerzesi-statisztikak">Közbeszerzési statisztikák</a></li>
					
				</ul>
			</div>
			
			<div>
				<h2><a href="#top">Kapcsolatok</a></h2>
				<ul>
					
					<li ><a href="/kapcsolatok/tanusito-vedjegyek">Tanúsító védjegyek</a></li>
					
					<li ><a href="/kapcsolatok/kapcsolatfelvetel">Kapcsolatfelvétel</a></li>
					
				</ul>
			</div>
			
		</div>
	</div>
</div>


	

	<div class="container article">

		
		<div class="wrap">
			
    
    <div class="lead">
        <h1></h1>

            <table class="ertesitofej">
                <tr>
                    <th>Közbeszerzési Értesítő száma:</th>
                    <td>2006/134</td>
                </tr>
                <tr>
                    <th>Beszerzés tárgya:</th>
                    <td></td>
                </tr>
                <tr>
                    <th>Hirdetmény típusa:</th>
                    <td>A Közbeszerzési Döntőbizottság határozata KÉ</td>
                </tr>
                <tr>
                    <th>Eljárás fajtája:</th>
                    <td></td>
                </tr>
                <tr>
                    <th>Közzététel dátuma:</th>
                    <td>2006.11.22.</td>
                </tr>
                <tr>
                    <th>Iktatószám:</th>
                    <td>24585/2006</td>
                </tr>
                <tr>
                    <th>CPV Kód:</th>
                    <td></td>
                </tr>
                <tr>
                    <th>Ajánlatkérő:</th>
                    <td></td>
                </tr>
                <tr>
                    <th>Teljesítés helye:</th>
                    <td></td>
                </tr>
                <tr>
                    <th>Ajánlattételi/részvételi jelentkezési határidő:</th>
                    <td></td>
                </tr>
                <tr>
                    <th>Nyertes ajánlattevő:</th>
                    <td></td>
                </tr>
                <tr>
                    <th>Ajánlatkérő típusa:</th>
                    <td></td>
                </tr>
                <tr>
                    <th>Ajánlatkérő fő tevényeségi köre:</th>
                    <td></td>
                </tr>
				<tr>
					<th>Letöltés:</th>
					<td>
						<a href="/ertesito/pdf/portal_24585_2006/" target="_blank">Hirdetmény letöltése PDF formátumban</a>
					</td>
			    </tr>
                
            </table>

    </div>



    <div class="content hirdetmenytartalom">
	
		<pre>
		



KÖZBESZERZÉSEK TANÁCSA
KÖZBESZERZÉSI DÖNTŐBIZOTTSÁG (24585/2006)

1024 Budapest, Margit krt. 85.
Ikt.sz.: D.627/12/2006.

Tárgy: a Strabag Zrt.–Hídépítő Zrt. által alkotott Adria Konzorcium, a Betonút Zrt.–Vegyépszer Zrt. által alkotott Zala–Somogy Konzorcium, a Bauunternehmung Granit GmbH–Doprastav a.s. által alkotott GranDo Autópályaépítő Konzorcium és a Bilfinger AG–Swietelsky Építő Kft. által alkotott Bilfinger Berger–Swietelsky M7 Konzorcium jogorvoslati kérelme a Nemzeti Autópálya Zrt. közbeszerzési eljárása ellen.

A Közbeszerzési Döntőbizottság (a továbbiakban: Döntőbizottság) a Közbeszerzések Tanácsa nevében meghozta az alábbi

HATÁROZAT-ot:

A Döntőbizottság az Adria Konzorcium (1135 Budapest, Szegedi út 35–37., tagok: Strabag Építő Zrt., 1135 Budapest, Szegedi út 35–37. és a Hídépítő Zrt., 1138 Budapest, Karikás Frigyes u. 20., a továbbiakban: I. r. kérelmező), Zala–Somogy Konzorcium (tagok: Betonút Szolgáltató és Építő Zrt., 1133 Budapest, Pannónia u. 59–61. és a Vegyépszer Zrt., 1151 Budapest, Mogyoród útja 42., képviseli: Hontvári és Társa Ügyvédi Iroda, 1125 Budapest, Nógrádi u. 37., dr. Szerencsés Angéla ügyvéd, 1067 Budapest, Csengery u. 76. I/6. a továbbiakban: II. r. kérelmező) a GranDo Konzorcium (tagok: Bauunternehmung Granit GmbH , A–8022 Graz, Feldgasse 14. és a Doprastav a.s. SK–826 56 Bratislava, Drienova 27., megbízásából eljár: a Granit Hungária Építőipari és Szolgáltató Kft., 9200 Mosonmagyaróvár, Tritol Irodaház Pf. 100., képviseli: Bita–Petrik és Társai Ügyvédi Iroda, 1012 Budapest, Mikó u. 14., dr. Kozma György ügyvéd, a továbbiakban: III. r. kérelmező) és a Bilfinger Berger–Swietelsky M7 Konzorcium (tagok: Bilfinger Berger AG., D–68165 Mannheim, Carl-Reiß-Platz 1–5. és a Swietelsky Építő Kft., 1117 Budapest, Irinyi J. u. 4–20., képviseli: Dr. Balogh Péter és Társai Ügyvédi Iroda, dr. Balogh Péter ügyvéd, 1036 Budapest, Bécsi út 52., II/7. továbbiakban: IV. r. kérelmező) jogorvoslati kérelmei alapján indult jogorvoslati eljárásban, melyeket a Nemzeti Autópálya Zrt. (1036 Budapest, Lajos u. 80., a továbbiakban: ajánlatkérő) „az M7 autópálya Balatonkeresztúr–Nagykanizsa (170+700–206+200 km-szelvények) közötti szakasz módosított engedélyezési és kiviteli terveinek elkészítése és az építési engedélyének megfelelő kivitelezése” tárgyú közbeszerzési eljárása ellen nyújtottak be, II. r. kérelmező jogorvoslati kérelmének részben helyt ad, és megállapítja, hogy ajánlatkérő megsértette a közbeszerzésekről szóló 2003. évi CXXIX törvény (a továbbiakban: Kbt.) 121. § (8) bekezdésére, a Kbt. 88. § (1) bekezdésének f) pontjára tekintettel a Kbt. 81. § (3) bekezdését ezért ajánlatkérővel szemben 15 000 000 Ft, azaz tizenötmillió forint bírságot szab ki, ezen túlmenően a jogorvoslati kérelmeket elutasítja.
Ajánlatkérő a bírság összegét a határozat kézhezvételétől számított 15 napon belül köteles megfizetni a Közbeszerzések Tanácsa Magyar Államkincstárnál vezetett 10032000- 01720361- 000000000 számú számlájára történő átutalással.
A Döntőbizottság kötelezi ajánlatkérőt, hogy a határozat kézhezvételétől számított 15 napon belül II. r. kérelmező részére 150 000 Ft igazgatási szolgáltatási díjat fizessen meg. Ezt meghaladóan az eljárás során felmerült költségeket a felek maguk viselik.
A határozat ellen fellebbezésnek, újrafelvételi és méltányossági eljárásnak helye nincs. A határozat bírósági felülvizsgálatát, annak kézhezvételétől számított 15 napon belül keresettel a Fővárosi Bíróságtól lehet kérni. A keresetlevelet a Fővárosi Bírósághoz címezve, de a Döntőbizottságnál kell benyújtani. A keresetlevél benyújtásának a határozat végrehajtására nincs halasztó hatálya.
INDOKOLÁS

A Döntőbizottság a közbeszerzési eljárásban keletkezett iratok, a jogorvoslati kérelmek, az ajánlatkérő érdemi észrevétele alapján és a felek tárgyaláson tett nyilatkozatai alapján az alábbi tényállást állapította meg.
Ajánlatkérő az Európai Unió Hivatalos Lapjában 2005. december 31-én tett közzé a Kbt. IV. fejezete szerinti részvételi felhívást 2005/S 252–248975 sz. alatt a Kbt. 124. § (2) bekezdés b) pontja alapján hirdetménnyel induló tárgyalásos eljárás megindítására a rendelkező részben megjelölt beszerzés tárgyában. Ajánlatkérő a részvételi felhívását tájékoztatás céljából megjelentette a Közbeszerzési Értesítő 2006. január 2-i 1. számában is.
A részvételi felhívás tartalmazta a Kbt.-ben előírt adatokat, a részvételi jelentkezőkkel szemben támasztott alkalmassági követelményeket, illetve az alkalmatlanná minősítés szempontjait, ezek igazolási módját.
A beszerzés tárgya építési beruházás: tervezés és kivitelezés. A szerződés teljesítésének határideje 2007. december 31.
A szerződés szerinti teljes mennyiség körében ajánlatkérő rögzítette, hogy vállalkozási szerződést kíván kötni az M7 autópálya Balatonkeresztúr–Nagykanizsa (170+700–206+200 km-szelvények) közötti szakasz módosított engedélyezési és kiviteli terveinek elkészítésére és az építési engedélyének megfelelő kivitelezésére.
A jelenleg rendelkezésre álló engedélyezési és kiviteli tervek áttervezése a Gazdasági és Közlekedési Minisztérium által kiadott útmutatónak megfelelően a közlekedésbiztonsági követelményeket kielégítő költséghatékony megoldásokkal. A vállalkozó feladata a megadott nyomvonalon a szakaszhatárokon belül a hatályos előírások és a hivatkozott útmutató előírásainak megfelelő engedélyezési terv elkészítése, építési engedély megszerzése, kiviteli terv elkészítése és a szakasz kivitelezésének a megvalósítása. A kivitelezés mennyiségei erre tekintettel csak becsültek. Ajánlatkérő megadta a főbb mennyiségi paramétereket, illetve közölte, hogy a részleteket az ajánlati dokumentáció fogja tartalmazni.
A felhívás kizárta a rész-, illetve a többváltozatú ajánlat benyújtását.
A részvételi felhívás tartalmazta az ajánlatok elbírálásának szempontját, amely az összességében legelőnyösebb ajánlat volt, valamint a részszempontokat és súlyszámokat az alábbiak szerint:
részszempontok
súlyszámok
1. legalacsonyabb mértékű ajánlati ár
75
2. vállalt teljesítési bankgarancia legmagasabb mértéke, jótállási és szavatossági bankgaranciák leghosszabb időtartama és legmagasabb mértéke
15
    alszempontok:

2.1. teljesítési bankgarancia legmagasabb mértéke
4
2.2. jótállási bankgarancia leghosszabb időtartama
4
2.3. jótállási bankgarancia legmagasabb mértéke
3
2.4. szavatossági bankgarancia leghoszszabb időtartama
2
2.5. szavatossági bankgarancia legmagasabb mértéke
2
3. vállalt kötbérek
10
    alszempontok:

3.1. késedelmi kötbér legmagasabb napi mértéke
4
3.2. hiánypótlási munkákra előírt késedelmi kötbér legmagasabb napi mértéke
3
3.3. meghiúsulási kötbér legmagasabb mértéke
3
Ajánlatkérő részvételi dokumentációt is készített, amely tartalmazta az ajánlatkérő részletes feltételeit.
A részvételi jelentkezések bontására 2006. január 30-án került sor. Összesen hét részvételi jelentkezés érkezett a következőktől: Bilfinger Berger–Swietelsky M7 Konzorcium (Bilfinger Berger AG.–Swietelsky Építő Kft.), PVT–M7 Konzorcium (Viadom Zrt.–Porr Technobau und Umwelt AG.–TEERAGASDAG Ag.), COLAS Autópálya Építő Közös Vállalkozás (DEBMUT Zrt.–EGÚT Zrt.), Adria Konzorcium (Strabag Zrt.–Hídépítő Zrt.), a MOTAENGIL s.a., Zala–Somogy Konzorcium (Betonút Zrt.–Vegyépszer Zrt.), és a GranDo Konzorcium (Bauunternehmung GRANIT GmbH–Doprastav a.s.).
Ajánlatkérő a részvételi szakaszt lezáró döntését 2006. február 28-án hirdette ki. Az eljárást lezáró döntés alapján ajánlatkérő valamennyi részvételre jelentkezőt alkalmasnak minősített és részükre az ajánlattételi felhívást 2006. március 6-án megküldte.
Ajánlatkérő a részletes műszaki és szerződési feltételeit az ajánlati dokumentációban határozta meg.
Az ajánlattételi felhívás a részvételi felhívásban foglaltakkal egyezően tartalmazta az ajánlatok elbírálásának szempontjait.
Az ajánlattételi felhívás 6. pontja – a részvételi felhívásban közölteknek megfelelően – rendelkezett arról, hogy az ajánlattevőknek 50 M Ft ajánlati biztosítékot kell nyújtani, amelynek feltételeit az ajánlati dokumentáció 1. kötete tartalmazta.
A dokumentáció I. kötet III. 11. pontja a fentiekkel összefüggésben előírta, hogy amennyiben ajánlattevő az ajánlati biztosítékot bankgarancia formájában kívánja nyújtani, úgy a dokumentációban lévő formanyomtatvány felhasználásával kell azt megtenni. Az ajánlati dokumentáció részét képező formanyomtatvány rögzítette, hogy a bankgarancia érvényessége 2006. június 20-ig tart.
Az ajánlattételi felhívás 11. pontja rendelkezett az ajánlati kötöttség időtartamáról, amely a tárgyalások befejezésétől kezdődik és az eredményhirdetési időpontot követő 60 napig tart, azaz ennyi ideig az ajánlattevő az ajánlatához kötve van.
A dokumentáció I. kötet III. 12. pontja az ajánlat érvényessége körében rögzítette, hogy az ajánlat érvényességi időtartama (ajánlati kötöttség) az ajánlattételi határidő lejártától kezdődik és annak, az ajánlati felhívásban meghatározott, az eredményhirdetést követő 60 naptári napig érvényben kell maradnia.
Ajánlatkérő az ajánlattételi felhívásban meghatározta a legfontosabb közbeszerzési eljárási határidőket, mely szerint az ajánlattételi határidő 2006. március 30-a, az első tárgyalás időpontja 2006. április 6-a, az eredményhirdetésé 2006. április 20-a, míg a szerződéskötés időpontja az eredményhirdetés utáni 8. nap.
A tárgyalások menetére vonatkozóan ajánlatkérő az alábbi előírást tette: Ajánlatkérő a tárgyalások helyét és időpontját a későbbiekben határozza meg, amelyről tájékoztatja az ajánlattevőket. Az ajánlattevőkkel külön-külön kerül sor a tárgyalásokra, a sorrend kialakítása közjegyző előtt történő sorsolással történik. Ajánlatkérő a tárgyaláson jelezni fogja, amennyiben az ajánlat módosítására a tárgyalást követően határidőt biztosít, amely esetben a tárgyalásról felvett jegyzőkönyvben rögzítésre kerül a módosított ajánlat benyújtásának a határideje, és azok a feltételek, amelyek a módosításra vonatkoznak. A módosított ajánlat formai követelményei megegyeznek az ajánlatra előírt feltételekkel.
Az ajánlati dokumentáció 1. kötet II.2. pontja az ajánlat készítésének alapjaként az alábbiakat rögzítette:
„A jelen beruházás esetében a nyertes ajánlattevő feladata, hogy a rendelkezésére bocsátott tervek, engedélyek, jogi és műszaki előírások, tervezési diszpozíció figyelembevételével a projektelem terveit megváltoztassa, a változtatások miatt szükséges engedélyeket beszerezze, a terveket a mérnökkel jóváhagyassa és a jóváhagyott terveknek megfelelően a projektelemet a szerződésben foglaltak szerint megvalósítsa. Valamennyi ajánlattevő kötelessége ajánlata elkészítése során figyelembe venni mindazokat a kockázatokat, amelyek a rendelkezésére bocsátott tervektől történő eltérés miatt fognak jelentkezni. Az ajánlat elkészítése során ezeket a kockázatokat az ajánlati árba bele kell számítani.
A beruházás műszaki tartalmát az ajánlatkérő által kiadott ajánlati dokumentáció (beleértve a tervek és a tervezési diszpozíció mellett valamennyi – a szerződéses megállapodásban és a szerződéses feltételekben foglaltakon kívül bármely kiadott dokumentum – előírását is), illetve annak a tárgyalások lezárásakor véglegesített változata tartalmazza. A szerződés megkötését követően a vállalkozó nem hivatkozhat arra, hogy a beruházás műszaki tartalmát nem ismerte meg teljes egészében.
Az ajánlat elkészítésének alapja az ajánlattevők által megvásárolt ajánlati dokumentáció. Az ajánlatnak a munkák teljes körű elvégzését kell tartalmaznia úgy, ahogy azt az ajánlatkérő az ajánlattétel céljából kibocsátott dokumentumokban előírta. Az ajánlatban szereplő árakat magyar forintban kell megadni.
A munkamennyiségek értékei az ajánlati dokumentáció részét képező műszaki tervek alapján készültek és azokat alapvetően pontosnak kell tekinteni.
Az ajánlatkérő nem állítja – sem kifejezetten, sem burkoltan –, hogy a valóságos mennyiségek pontosan egyeznek a mennyiség-kimutatásban szereplő adatokkal. Az ajánlattevő pedig nem hivatkozhat félreértésre, vagy félrevezetésre a munkamennyiségeket, a munkák jellegét, helyét, vagy egyéb feltételeit tekintve.
Az ajánlatokat csakis az ajánlati dokumentációban foglaltak alapján lehet benyújtani. Az olyan ajánlat, amelyet az ajánlattevő a saját feltételeinek, kikötéseinek beszúrásával, becsatolásával dolgozott ki, érvénytelenítésre kerül.
Az ajánlattevőnek a mennyiségi kimutatást (4/b kötet) be kell áraznia és az így kapott tájékoztató árat az ajánlatával együtt be kell nyújtania.
Az ajánlati árat a GKM gyorsforgalmi úttervezési előírások racionalizálása tárgyában kiadott (XI–3/2296/3/2005. iktatószámú) utasításában (1. sz. melléklet), valamint az általános tájékoztató és tervezési diszpozíció javaslatban (2. sz. melléklet) foglaltak figyelembevételével az ajánlattevőnek kell kalkulálnia és az ajánlati költségvetés (4/c kötet) beárazásával megadnia.
Az ajánlattevőnek építményenként részletesen kidolgozott műszaki javaslatban kell bemutatnia, hogy – többek között – a hivatkozott GKM utasításban és az általános tájékoztató és tervezési diszpozíciós javaslatban rögzített előírások közül melyeket és milyen mértékben vett figyelembe az ajánlati ár kialakítása során. Ajánlatkérő az ajánlati ár kalkulálásához kifejezetten javasolja tervezők igénybevételét is. Azon építmények esetében, amelyekhez ajánlattevő ajánlatában nem tett műszaki javaslatot, úgy tekintendő, hogy azt ajánlattevő az ajánlati dokumentációban megadott műszaki tartalommal kívánja megvalósítani, az ajánlati költségvetésben az adott építményre megadott költséggel.
A műszaki javaslatban megfogalmazott változtatások alapján az új engedélyezési és/vagy kiviteli terveket a nyertes ajánlattevőnek kell megterveztetnie és a szükséges szakhatósági, kezelői hozzájárulások megszerzését követően az építési engedély(eke)t beszereznie. Ezen tervezési költségeket az ajánlati költségvetés (4.c. kötet) Általános tételek 11 000-es tételszám alatt kell megadni, míg az engedélyezési költségeket az áraknak kell tartalmaznia.
Az ajánlatot az alábbiak figyelembevételével kell összeállítani:
Ajánlattevők az ajánlat elkészítése során vegyék figyelembe a 2003. évi CXXVIII. tv. 17/A–17/E §-i szerint a célkitermelőhely igénybevételének lehetőségét is azzal, hogy a célkitermelőhely megnyitásával, fenntartásával és megszüntetésével kapcsolatos valamennyi költséget az ajánlati árnak tartalmaznia kell. A célkitermelőhely igénybevétele esetén a vállalkozó kötelezettsége, hogy ajánlatkérőt bármely vonatkozó kötelezettsége alól mentesítse.
Az általános tájékoztató és tervezési diszpozíciós javaslatban (2. sz. melléklet) megfogalmazott előírások alapján az üzemi hírközlő rendszer részét képező optikai gerinchálózat és a rá kapcsolódó, autópálya üzemeltetést, illetve a forgalombiztonságot szolgáló elektronikai és informatikai berendezések megtervezésére és a kiépítésére is ajánlatot kell tenni.
A kivitelezés ideje alatt az organizációs terv szerint igénybe venni szándékozott szállítóutak karbantartási, felújítási és ezek tervezési költségeit a gyorsforgalmi utak építésének szállítóútjaival kapcsolatos szabályozásában (3. sz. melléklet) foglaltak figyelembevételével az általános tételek között utanként kell kalkulálni.
Az ajánlati árak (egyösszegű átalányárnak) tartalmaznia kell a közműcsatlakozási, hálózat- és közműfejlesztési díjakat.
A kivitelezés ideje alatt elvégzett és igazolt teljesítések elszámolására, számlázásra havi rendszerességgel lesz lehetőség.”
Az ajánlatkérési dokumentáció 1. kötetének III. pontja az ajánlat elkészítéséhez adott útmutatót.
A III.3. pont minőség, jótállás fejezetben rögzítette, hogy az ajánlatnak az érvényes műszaki szabályozásoknak meg kell felelni, a munkák megvalósítása során az ajánlattevőnek mindenkor I. osztályú minőséget kell biztosítani. A munkákat az ajánlati dokumentáció részét képező „műszaki előírások” követelményeinek és a mindenkor érvényes magyar előírások kielégítésével kell végezni. Ha a kettő nem egyezik, akkor a szigorúbb előírás a mértékadó.
A III.4. pontban a jogi és műszaki szabályozás körében ajánlatkérő rögzítette, hogy a munkák elvégzésére kötendő szerződés odaítélésére lefolytatott ajánlatkérés a Kbt. alapján kerül lebonyolításra. Az ajánlatkérő feltételezi, hogy az ajánlattevő ismeri a szükséges törvényi, rendeleti és szabályozási forrásanyagot, amely az adott időben a Magyar Köztársaság területén érvényben van, és valamilyen formában befolyásolhatja, vagy irányíthatja a vállalkozó tevékenységét a szerződés végrehajtása közben vagy azzal kapcsolatban. Az ajánlattevő ajánlatának benyújtásával elismeri, hogy tisztában van az érvényben lévő jogszabályokkal, műszaki szabályozásokkal.
A III.7. pont az ajánlati árakkal kapcsolatos előírásokat tartalmazta. Ajánlatkérő előírta, hogy a munkákra vonatkozó árajánlatot a műszaki javaslatban kidolgozott racionalizálási szervezési diszpozíciók figyelembevételével kalkulált és az ajánlatkérő által szükség esetén pontosított és beárazott ajánlati költségvetés összegzésével kialakított és áfaval növelt egyösszegű átalányáron köteles megtenni. Az egyösszegű átalányár magában foglalja mindazon munkákat és azok költségeit, amelyek az ajánlati dokumentációban rögzítetteknek megfelelően a beruházás műszaki terveiben, műszaki specifikációban és az egyéb dokumentumokban megfogalmazottak szerint a beruházás megvalósításához szükségesek.
A III.8. pont az ajánlati költségvetés (ajánlati ár összeállításához) és mennyiség kimutatás (tájékoztató ár) összeállításához adott utasítást.
„Az ajánlattevőknek az ajánlati költségvetésben (4/c kötet) kell megadniuk az ajánlati árat építményenként és – ahol az ajánlatkérő megadta – építményen belül tételcsoportonkénti megbontásban. A tételcsoport esetében ajánlatkérő a tételcsoport megnevezése után zárójelben megadta azoknak a tételeknek a számát, amelyek a mennyiség-kimutatás tételeinek leírása című (4/a) kötetben meghatározott tartalommal az adott tételcsoporthoz tartoznak, vagyis a tételcsoport műszaki tartalmát meghatározzák. Az Ajánlati költségvetés főösszesítőjében összegezett árnak kell megegyeznie az ajánlati árral, amely az ajánlatok elbírálása során értékelésre kerül. Az Ajánlati költségvetésben ajánlatkérő a tételcsoportokhoz nem ad meg mennyiségeket Ajánlattevők feladata, hogy elkészítsenek bármely számítást, amely szükséges a tételcsoporthoz tartozó ár meghatározásához. Az árak kalkulálásához az ajánlattevőknek az ajánlati dokumentációban kiadott valamennyi dokumentum tartalmát összességében kell figyelembe venni.”
A III.9. pont az utasítások betartása körében rögzítette, hogy ajánlattevő köteles az ajánlati dokumentáció követelményeivel teljes mértékben összhangban lévő ajánlatot benyújtani. Az olyan ajánlat, amely nem az 1. kötetben felsorolt utasításokkal összhangban készült, nem kerülhet elbírálás alá.
A dokumentáció több kötetben tartalmazta a műszaki előírásokat.
A tőzeges területet érintő műszaki előírások a dokumentáció Geotechnika, útépítés részében voltak megtalálhatók, amelyben meghatározott műszaki javaslatot is adott az ajánlatkérő és a lehetséges alternatív megoldásokra is felhívta a figyelmet. A geotechnikai szakvélemény km-szelvényenként adott tájékoztatást a talajrétegződésről, talajállapotról, talajvízről. A 186+880–188+940 km-szelvények között rögzítésre került, hogy tőzeges területről van szó és megadásra került a tőzegréteg átlagos vastagsága is. A 187+900 km-szelvénynél a talajvíz szintet 3,9–1,5 méterben, míg a becsült maximumtalajvíz-szintet 107,2 m-ben, a pályaszintet pedig 110,8 m-ben adta meg a dokumentáció. Ugyanezek az adatok a 188+600 km-szelvénynél úgy alakulnak, hogy az észlelt talajvízszint 2,0 m, a becsült maximum 108,1 m, míg a pályaszint 112,6 m.
A szakaszon tervezett 3–5 m magas töltéstest – ha töltésépítésre alkalmas anyagokból az előírt tömörséggel épül meg – önmagában állékony, de állékonyságát a gyenge altalajban esetleg bekövetkező alaptörésre méretezni kell.
A dokumentációban foglaltak szerint az alaptörés kétféleképpen következhet be: köríves alámetsző csúszó lap mentén, amelynek mélységi kiterjedését a tőzeges puha réteg vastagsága határozza meg vagy a töltés szétcsúszása formájában, vagy a jelenlegi térszín közelében, vagy a puha rétegen belül kialakuló, közel vízszintes csúszólap mentén attól függően, hogy hol érvényesül a kisebb nyírási ellenállás.
Az első esetben a puha tőzeges rétegek átlagos nyírószilárdsága a mértékadó, míg a másodikban a nyírószilárdság helyi változásai vékony, de igen kis nyírószilárdságú rétegek jelenléte okozhat törést.
A dokumentáció részletezte az állékonysági vizsgálat eredményét, majd összegzésképpen rögzítette, hogy a töltések biztonsággal megépíthetők erősítő töltésalapozás nélkül is a végső állapotra való ellenőrzés szerint, de a földmunkagépek mozgása nem engedhető meg a tőzeges területen, mert átgyúrják a talajt, ezáltal megváltoztatva a viszonylag kedvező állapotát.
A fentiekre figyelemmel a dokumentáció a szakaszon puha altalajon történő töltésépítést javasolt, annak kitermelése, közvetlen, előzetes átalakítása nélkül. Talajerősítésként a növényzettől megtisztított felületre geotextíliát, georácsot és 1,1 m vastag homokos kavicsot kell beépíteni (0,6 m várható süllyedés, 0,5 cm a terepszinten esetleg kialakult vízszint miatt, összesen 1,1 m).
A földmunka gépek és szállító járművek kizárólag a lefektetett geoműanyagok és legalább 40 cm homokos kavicson közlekedhetnek.
A töltést legalább 2 részben kell építeni. Az első lépcső terepszint +3,0 m lehet. A konszolidáció túlnyomó részének kivárása (tőzeg összenyomódása, átalakulása, paramétereik megváltozása) után (kb. 3 hónap) építhető a következő lépcső. Azért, hogy a pályaszerkezet építése előtt a konszolidáció a lehető legnagyobb mértékben megtörténjen, túltöltést kell alkalmazni a pályaszint felett 1,2 m szintig. A túltöltés fenntartásának várható ideje 6 hónap. A süllyedési folyamatokat természetesen süllyedésméréssel kell figyelemmel kísérni.
A dokumentáció ezen túlmenően alternatív megoldásként említette, hogy a folyamat gyorsítása érdekében olyan módszereket is lehet alkalmazni, amelyek talajcsere nélkül, drasztikusan átalakítják a puha rétegeket, drénezik azt, csökkentik az összenyomódás mértékét és idejét. Ilyen módszer lehet pl. a kavicscölöpözés, dinamikus talajcsere, dinamikus talajkiékelés.
Ezen megoldások részleteit a terv nem tartalmazta, de a kivitelező figyelmét felhívta ezek alkalmazhatóságára. Ezeknél a módszereknél a talaj átalakítás mértékének függvényében csökken a konszolidáció nagysága és ideje, amire egy erőltetett ütemű építésnél feltétlenül szükség lesz.
A közbeszerzési eljárás menetében az ajánlattevők éltek a felvilágosítás kérés lehetőségével, mely kérdéseket az ajánlatkérő megválaszolt. Az ajánlattevők – többek között – a következő kérdéseket tették fel:
„39. kérdés:
A 187+600–188+600 km-szelvény között jelenleg folyik az altalaj (tőzeg) kitermelése a kisajátítási határok között. A kitermelt anyagot elszállítják. A kiírás szerint a fenti szakaszon a nem felhasználható talaj a helyén maradna és erre kerülne a GT+GR+1,10 m HK. A kitermelés közel 50 m szélességben folyik. Ezen a szakaszon 3 m mélységben 150 000 m3 anyagtöbbletet jelent a terület visszatöltése. Az ajánlattétel során ezt a mennyiséget hol kell figyelembe venni?
Válasz:
A tervben szereplő eredeti terepadottságokat kell figyelembe venni.”
„84. kérdés:
A geotechnikai terv műszaki leírása az autópálya 186+880–188+940 km-szelvény közötti szakaszán túltöltés alkalmazásával – tőzegre épülő töltés – várhatóan 3 + 6 hónap konszolidációt ír elő. Tekintettel a kivitelezés véghatáridejére ez nem biztosítható. Beruházó hogyan kívánja biztosítani a töltéskonszolidációra előírt időt a tervezett véghatáridőre való tekintettel, illetve milyen műszaki megoldást határoz meg a szakasz határidőn belüli megépíthetőségére? Kérjük az alkalmazott műszaki megoldás részletezését, illetve ennek a tájékoztató ár tételeiben való szerepeltetését.
Válasz:
A megbízó szerint elegendő a konszolidációs idő.
A geotechnikai szaktervekben ajánlásként megfogalmazásra kerültek különösen gyorsabb töltésalapozási módszerek, de ezek nem kerültek megtervezésre. A kivitelező feladata és kockázata, hogy milyen töltésalapozási módszert választ az adott határidőkhöz képest.”
181. kérdés:
187+485–189+000 km-szelvény között a töltés alóli területről ki kell termelni a tőzeget a bányavállalkozóval egyeztetve, az így kitermelendő, illetve visszaépítendő földmennyiség figyelembe van-e véve a földtömegszámításban. Ki készíti az ásványvagyon elszámolást? A bányavállalkozó kártalanítva lett-e?
Válasz:
Lásd a 39. számú kérdést és az arra adott választ.”
„65. kérdés:
III. szakaszon Z 07 j. felüljáró esetén: 
Hiányzó tételek:
– szigetelés (típusa, mennyisége)
– szigetelést védő rtg. (típusa, mennyisége)
A geotechnikai szakvélemény szerint a háttöltés megépítésénél túltöltéssel csökkenthető a konszolidációs idő, továbbá drain szalagok beépítésével.
Amennyiben szükséges, hol kell költségelni és milyen mennyiséggel?
Válasz:
Építési ütemezéstől függően a kivitelező határozza meg a konszolidációs idő csökkentésének szükségességét, illetve a beavatkozás módját, mennyiségét.”
„163. kérdés:
A műszaki előírások és a mennyiség kimutatás nem tesz különbséget az egyes szakaszokon beépítendő és georácsok, geotextíliák és aszfalt rácsok között, miközben a tervek szakaszonként változó minőségű geotextíliát és georácsot írnak elő. Kérjük a mennyiség kimutatás módosítását. Hozzájárul-e a megrendelő érvényes ÁKMI-engedéllyel rendelkező geotextíliák, georácsok és aszfalt rácsok beépítéséhez?
Válasz:
Igen, az alábbi feltételekkel:
A geotextília szakadási, nyúlási és szakítószilárdsági paraméterei az alábbi minőségi feltételeknek feleljenek meg:
– nem szőtt anyagú legyen,
– max. nyúlása 50%,
– szakítószilárdsága min. 13 kN/m.
Geotextíliaként felhasználható az MSZ ISO 10318:1993 szerint meghatározott geotextília. A minőséget gyári műbizonylattal kell igazolni. A geotextíliát és georácsot a technológiai leírás szerint előkészített területre keresztirányban kell elteríteni. Az egyes geotextília sávokat hegesztéssel, varrással, vagy átfedéssel (betonacélból készült „hajtűkkel” rögzítve) kell egymáshoz illeszteni. Átfedés esetében az átfedési sáv legalább 0,3 m legyen. A georács két irányban orientált fix csomópontú polietilén, vagy polipropilén anyagú legyen, melynek szakítószilárdsága min. 40 kN/m. A ráterítendő szemcsés anyag max. nagysága a georács nyílásméretének 2/3-a legyen, maximális vastagsága 0,4 m. A georács alá minden esetben geotextília fektetendő. Geotextília és georács kizárólag az alkalmazandó anyag típusának, műszaki adatainak megfelelő és a mérnök által jóváhagyott technológiai utasítás alapján történhet. Csak olyan aszfaltrács építhető be, amely az MF 3.2/2005. sz. Műszaki szállítási feltételekben foglaltakat teljes körűen kielégíti.”
„164. kérdés:
A mennyiség kimutatás nem tartalmazza teljes körűen az elvégzendő töltésalapozási munkákat:
Meszes stabilizáció
Talajcsere-stabilizáció
Töltésalapozás homokos kaviccsal
Víz alatti talajkitermelés
Víz alatti talajcsere
Túltöltés
Mivel a geotechnikai szakvélemény csak javasolja a töltésalapozást, így a kiadott méret- és mennyiség kimutatás nem tartalmaz töltésalapozást, véleményünk szerint ez nem elégíti ki a befejezési határidő által támasztott követelményeket. Adja meg a választható műszaki megoldást és annak mennyiségeit! Kérjük meghatározni, hogy az 1. tervezési szakasz Talajmechanikai tervben szereplő helyszíni stabilizációk milyen keresztmetszeti szélességben készüljenek el.
Válasz:
Építési ütemezéstől függően a kivitelező határozza meg a konszolidációs idő csökkentésének szükségességét, illetve a beavatkozás módját, mennyiségét. A földművek teherbírására vonatkozóan a 3.2/2005 műszaki szállítási feltételek „félmerev útpálya szerkezetek nagy modulusú aszfaltburkolatokkal történő építése” tartalmazza a követelményeket. Az 1. tervezési szakaszon nincs helyszíni talajstabilizáció, tévesen szerepel a hossz-szelvényen, a talajmechanikai szakvélemény a helyes és eszerint készült a mennyiségszámítás is.
A tájékoztató ár kialakításához kiadott mennyiségkimutatás tételeit és mennyiségeit ajánlattevők ne változtassák meg.
Az ajánlati ár esetében az építményenként megadott árnál vegye figyelembe az adott építmény megvalósításához szükséges költségek meghatározásához az ajánlati dokumentációban leírtak szerint. Az építési és környezetvédelmi engedélyben szereplő alábbi tételekre vonatkozóan szíveskedjenek válaszolni, illetve azok költségeit kérjük a beárazandó mennyiségkimutatásba beépíteni.”
A II. r. kérelmező 2006. március 21-én benyújtott kérelmére indult jogorvoslati eljárásban a Döntőbizottság 2006. március 27-én a közbeszerzési eljárás felfüggesztéséről döntött és az érdemi határozatát 2006. május 2-án D.194/12/2006. sz. alatt adta ki. Az érdemi határozatban a Döntőbizottság a jogorvoslati kérelemnek részben helyt adott. Megállapította, hogy ajánlatkérő megsértette a Kbt. 127. § (1) bekezdését, ezért ajánlatkérő ajánlattételi felhívása 5.b) pontjában megjelölt ajánlattételi határidőre vonatkozó előírását, illetve az ajánlattételi határidőhöz kapcsolódó előírásait megsemmisítette, ezt meghaladóan a jogorvoslati kérelmet elutasította, illetve a jogorvoslati eljárást elkésettség okán részben megszüntette.
A Döntőbizottság határozata 2006. május 27-én jogerőre emelkedett.
Ajánlatkérő ezt követően 2006. május 4-én kelt levelében tájékoztatta az ajánlattevőket, hogy a Döntőbizottság határozata alapján az ajánlattételi felhívás 5. b) pontjában meghatározott ajánlattételi határidőt 2006. május 31-ben határozta meg. Ehhez kapcsolódóan az első tárgyalás időpontja 2006. június 12-e. Az eredményhirdetés tervezett dátuma pedig 2006. június 30-a. Ajánlatkérő a levélben tájékoztatást adott arról is, hogy az ajánlati biztosítéknak, amennyiben bankgarancia formájában kerül benyújtásra, úgy annak 2006. augusztus 29-ig kell érvényesnek lennie.
Az ajánlattételi határidőre, 2006. május 31-re, a MOTA-ENGIL S.A., kivételével valamennyi alkalmasnak minősített és ajánlattételre felkért ajánlattevő az ajánlatát benyújtotta.
Az első tárgyalásra -az előzetes tájékoztatásnak megfelelően – 2006. június 12-én sor került. A tárgyaláson ajánlatkérő minden ajánlattevővel az ajánlat műszaki tartalmát és egyéb szerződéses feltételeket tisztázta és felkérte az ajánlattevőket az ajánlatok műszaki tartalma vonatkozásban módosításra. Ajánlatkérő írásban átadta az ajánlattevők részére a felülvizsgált és módosított ajánlat összeállításakor figyelembe veendő feltételeket. Ajánlatkérő itt rögzítette, hogy a megadott szempontok alapján ajánlattevő vizsgálja felül, pontosítsa és készítse el a „végleges ajánlatát”. Ajánlatkérő ebben az iratában közölte, hogy az új teljesítési határidő 2008. május 31-e.
Ajánlatkérő a módosított ajánlat benyújtását 2006. június 21-én 10 óráig kérte.
Ajánlatkérő a felülvizsgált és módosított ajánlat összeállításakor figyelembe veendő feltételek körében a tőzegkitermeléssel kapcsolatosan az alábbiakat rögzítette a II/a. l 1. pontban:
„Az autópálya 187+500–188+500 km-sz. közötti szakasz térségében az elmúlt időszakban (a tárgyaláson átadott felmérési helyszínrajz és tájékoztató tömegszámítás szerinti) tőzegkitermelés folyt, ezért az ajánlatkérési dokumentációban szereplő, töltésalapozásra vonatkozó megoldás nem építhető meg. Ajánlattevő feladata a jelenleg meglévő (és ajánlattevő által ellenőrzött) állapot figyelembevételével az új műszaki megoldásra javaslatot adni és az annak megvalósításához szükséges valamennyi munkanemre vonatkozóan meghatározott költségeket az ajánlati árában szerepeltetni.”
A II.a/6. pont az alábbiakat tartalmazta:
„A mezőgazdasági utak tervezési paraméterei az alábbiak szerint határozandók meg:
– Kisforgalmú, nem keresztező földutak 4,0 m-es pályaszélességgel és 7,0 m-es koronaszélességgel tervezhetők.
– Nagyobb forgalmú, vagy keresztező földutak esetén 6,0 m-es burkolatszélesség és 8,5 m-es koronaszélesség, maximum 6%-os hosszesés vehető figyelembe.
– A párhuzamos földutaknak vízelvezetését meg kell oldani lehetőleg oly módon, hogy a mezőgazdasági területek közvetlenül (áteresz építése nélkül) megközelíthetők legyenek. Amennyiben az autópálya talpárka a befogadóba történő vízelvezetést is szolgálja, akkor a párhuzamos földút vízelvezető árkának az autópálya talpárokba történő esetleges bevezetésével kapcsolatban külön kezelői egyeztetést kell lefolytatni.
– A keresztező földút hidak teherbírásának csökkentése nem javasolt.”
A II/a.9. pont szerint „a 171+480–171+679 közötti cölöpfal elhagyható. A rézsű állékonysági vizsgálat eredményeként meghatározandó meredekséggel építendő. A cölöpfal elhagyásának feltétele, hogy az autópálya tervezett nyomvonalához tartozó kisajátítási határ nem változtatható”.
Az ajánlattevők a módosított ajánlataikat az előírt határidőben, 2006. június 21-én benyújtották.
Ajánlatkérő ezt követően 2006. június 30-án kelt levelében az ajánlattevőket hiánypótlásra hívta fel, illetve az ajánlatokkal kapcsolatban további felvilágosításokat kért 2006. július 10-i teljesítéssel.
Ajánlatkérő felhívta az ajánlattevők figyelmét, hogy az ajánlatok a felvilágosítás megadása és a hiányok pótlása során nem módosíthatóak. Ajánlatkérő ebben a levélben azt is rögzítette, hogy a hiánypótlás és felvilágosítás beérkezését követően a műszaki kérdések tárgyalását lezártnak tekinti.
A felvilágosítást kérő levél – amely egyező tartalommal került valamennyi ajánlattevő részére megküldésre – 5. pontja utalt a módosított ajánlat Műszaki javaslatai II/a 9. pontjára, mely szerint a betervezett cölöptámfal elmarad, így ennek részletes műszaki alátámasztását, indoklását, továbbá ennek alapján a műszaki javaslat ajánlati árának részletes alátámasztását, igazolását kérte ajánlatkérő.
A felvilágosítást kérő levél 6. pontjában ajánlatkérő kérte a módosított ajánlat műszaki javaslatai II/a 11. pontban szereplő, a 187+500–188+500 km-sz. közötti szakasz térségében található tőzeges terület – ajánlattevők műszaki javaslata szerinti – többletköltségének tételenkénti, ellenőrizhető módon történő részletezését, valamint annak konkrét megadását, hogy ez az ajánlati ár kialakítását hogyan, milyen módon befolyásolta. Ezen túlmenően kérte annak megadását is, hogy a meghatározott többletköltség mely tételsorokba került beépítésre.
Ajánlatkérő 2006. június 30-án kelt és fax útján kiküldött külön levélben arról is tájékoztatta az ajánlattevőket, hogy az ajánlatok elbírálása, illetve szükség esetén további tárgyalás megtartása a hiánypótlás teljesítése és a felvilágosítás megadását követően lehetséges.
Az eredményhirdetési időpontja elhalasztásra került. Az eredményhirdetés tervezett időpontja 2006. július 20., a szerződéskötés tervezett új időpontja 2006. július 28., azonban ezek az időpontok a Kbt. 127. § (2) és (4) bekezdéseire tekintettel változhatnak.
Ajánlatkérő 2006. július 19-én fax útján tájékoztatta ajánlattevőket, hogy 2006. július 20-án utolsó tárgyalási forduló megtartása történik. A tájékoztatás tartalmazta, hogy az ajánlatok műszaki részével kapcsolatos tárgyalások lezárása megtörtént. Ennek alapján a korábban beadott és az értékelési szempontok szerinti ajánlati tartalmi elemek megerősítése vagy ezek módosítása történhet. Ajánlatkérő új feltételt már nem támaszt. Amennyiben ajánlattevő ajánlati árat is módosít, úgy a 2006. június 21-én beadott ajánlati árnál kisebb vagy nagyobb egyösszegű ajánlati árat is megajánlhat. Az ajánlati ár költségvetésben megadott – tétel csoportokhoz tartozó – összegek a végső ajánlati ár és a 2006. június 21-én benyújtott módosított ajánlatban megadott ajánlati ár arányának megfelelően módosulnak. Ajánlatkérő rögzítette, hogy az ajánlat egyéb . részeinek módosítása nem megengedett. Ajánlatkérő tájékoztatást adott arról is, hogy a tárgyaláson megadott ajánlat minősül végső ajánlatnak további módosításra lehetőség nincs.
Ajánlatkérő még ugyanezen a napon – 2006. július 19-én – külön levélben is tájékoztatta ajánlattevőket, hogy 2006. július 20-án utolsó tárgyalási fordulóra kerül sor. Ajánlatkérő egyben közölte azt is, hogy további tárgyalási forduló nem lesz, így az eredményhirdetés 2006. július 24-én 13 órakor kerül megtartásra. A szerződés megkötése 2006. augusztus 1-jén történik.
Az I. r. kérelmező 2006. július 19-én azonban jogorvoslati eljárást kezdeményezett. Jogorvoslati kérelmében kifejtett álláspontja szerint ajánlatkérő megsértette a Kbt. alapelvi rendelkezéseit azáltal, hogy a tárgyalásra történő felkészülésre nem biztosított megfelelő időt.
A Döntőbizottság a közbeszerzési eljárást 2006. július 20-án felfüggesztette és erről haladéktalanul értesítette ajánlatkérőt, továbbá értesítette kérelmezőt és az egyéb érdekelteket.
Ajánlatkérő az ideiglenes intézkedés elrendeléséről értesítette az ajánlattevőket, azzal hogy felfüggesztés a folyamatban lévő határidőket a felfüggesztés időtartamával meghosszabbítja.
Az I. r. kérelmező 2006. július 25-én kelt levelében a jogorvoslati kérelmét visszavonta, a Döntőbizottság erre tekintettel még ugyanezen a napon a jogorvoslati eljárást megszüntette.
Ajánlatkérő a jogorvoslati eljárást megszüntető végzés kézhezvételét követően azonnal tájékoztatta az ajánlattevőket, hogy a 2006. július 20-ára kitűzött utolsó tárgyalási forduló megtartására 2006. július 31-én kerül sor, az ajánlatok módosításának feltételeiről, az eredményhirdetés és a szerződéskötés új időpontjáról a következő napon ad ajánlatkérő tájékoztatást.
Ajánlatkérő 2006. július 26-án arról tájékoztatta az ajánlattevőket, hogy nem tart újabb tárgyalási fordulót, az ajánlatok módosítására az ajánlattevők írásban benyújtott nyilatkozatával kerül sor. Ajánlatkérő kizárólag az értékelésre kerülő tartalmi elemek vonatkozásában engedi az ajánlat módosítást. Az ajánlati ár módosításával kapcsolatban megismételte a 2006. július 19-én kelt levélben foglaltakat. Ajánlatkérő a végső ajánlat benyújtásához nyilatkozatmintákat is csatolt, meghatározta a nyilatkozatok sorrendjét, és a végső ajánlattal szemben támasztott formai követelményeit.
Ajánlatkérő meghatározta az eljárási határidőket is, mely szerint a végső ajánlat benyújtásának határideje 2006. július 31-e volt, az eredményhirdetésre 2006. augusztus 2-án, míg a szerződéskötésre 2006. augusztus 10-én kerül sor.
Az ajánlattevők az ajánlattételi határidőig, 2006. július 31-ig a végső ajánlatukat benyújtották.
III. r. kérelmező 2006. július 31-én nyújtott be jogorvoslati kérelmet a Döntőbizottsághoz, mely kérelmet a Döntőbizottság megalapozatlanság okán D.530/7/2006. sz. határozatában 2006. augusztus 14-én elutasított.
Ajánlatkérő 2006. augusztus 2-án az ajánlattevők részére megküldte a bontási jegyzőkönyvet, ezen túlmenően tájékoztatást adott arról is, hogy az eredményhirdetés időpontját 2006. augusztus 16-ára, míg a szerződéskötés időpontját 2006. augusztus 24-re módosítja. Az időpontok módosításának indoka az volt, hogy az ajánlatok értékelése nem fejeződött be.
Ajánlatkérő számára 2006. augusztus 7-én a tulajdonosi jogokat gyakorló gazdasági és közlekedési miniszter elrendelte a benyújtott ajánlatok műszaki tartalmának független szakértők bevonásával történő felülvizsgálatát annak érdekében, hogy a benyújtott ajánlatok közül a legkedvezőbb kerüljön kiválasztásra.
Erre tekintettel ajánlatkérő 2006. augusztus 16-án kelt levelében az eredményhirdetés időpontját 2006. szeptember 7-re, a szerződéskötés időpontját pedig 2006. szeptember 15-re módosította.
Ajánlatkérő 2006. szeptember 7-én a tulajdonosi határozat alapján kihirdette az eljárás eredményét, mely szerint a nyertes a PVT-M7 Konzorcium (tagjai: a Viadom Építőipari Zrt., a PORR Technobau und Umwelt AG. és a TEERAGASDAG AG.) lett, az ellenszolgáltatás összege 43 871 000 000 Ft volt. Az eredményhirdetésről készült jegyzőkönyv rögzítette, hogy II. r. kérelmező képviselője feltette azt a kérdést, hogy a nyertes ajánlattevő az ajánlati biztosítékot mikor és milyen időtartamra hosszabbította meg. Az ajánlatkérő képviselője a kérdést nem az eredményhirdetéshez kapcsolódónak tekintette. Hivatkozott a Kbt. 97. §-ában foglaltakra, mely szerint csak az érvényes ajánlatot tevő kérdésére köteles tájékoztatást adni a nyertes ajánlat jellemzőiről a kérés kézhezvételétől számított 5 munkanapon belül. Tekintettel arra, hogy a kérdés érvénytelen ajánlat tevőjétől érkezett, így válaszadási kötelezettség ajánlatkérőt nem terheli.
Ajánlatkérő elkészítette az „Eljárás eredményéről szóló összegezés”-ét is, melyet az eredményhirdetésen az ajánlattevők részére átadott.
Az „Összegezés” alapján ajánlatkérő a kérelmezők, valamint a Colas Autópályaépítő Közös Vállalkozás ajánlatát a Kbt. 88. § (1) bekezdés f) pontja alapján érvénytelenné nyilvánította, kérelmezők esetében az alábbi indokokra tekintettel:
I. r. kérelmező: Adria Konzorcium (Strabag Építő Zrt.–Hídépítő Zrt.)
Ajánlattevő ajánlata a Kbt. 88. § (1) bekezdés f) pontja alapján érvénytelen a következő indokok miatt:
Ajánlatkérő a 2006. június 12-én megtartott tárgyaláson előírta, hogy az ajánlattevők készítsenek új műszaki javaslatot a 187+500–188+500 km-szelvények közötti szakaszon, mert az illegális tőzegkitermelés következtében keletkezett bányagödrök miatt a terv szerinti töltésalapozási mód nem megvalósítható. Az ajánlattevőknek olyan műszaki megoldást kellett megajánlania, amely az egyenlőtlen süllyedéseket kiküszöböli és a földműre ráépülő útpálya kielégíti az ajánlati felhívásban és az ajánlatkérési dokumentáció 1. kötet 3. pontjában megfogalmazott minőségi követelményeket, valamint az ugyanebben a pontban hivatkozott „műszaki előírások” követelményeit (különös tekintettel az ÚT 2–1.222. sz. „Utak geotechnikai tervezésének általános szabályai”, ÚT 2–3.206. sz. „Útpályaszerkezetek kötőanyag nélküli és hidraulikus kötőanyagú alaprétegei. Építési előírások”, valamint az ÚT 2–3.301. sz. „Útépítési aszfaltkeverékek és út-pályaszerkezeti aszfaltrétegek” című útügyi műszaki előírásokban megfogalmazott minőségi követelményekre.). 2006. június 21-én benyújtott ajánlatában az ajánlattevő az ajánlatkérő által kiadott kiviteli tervben szereplő töltésalapozási módon ajánlotta meg, a beépítendő szemcsés anyag mennyiségét a kitermelt tőzeg mennyiségének megfelelően módosította. A javasolt műszaki megoldás révén eltérő nagyságrendű, egyenlőtlen süllyedés állna be, amely elfogadhatatlan. Így ajánlattevő nem teljesítette az ajánlatkérő által a 2006. június 12-i tárgyalásról készített jegyzőkönyvben, illetve annak mellékletének 11. pontjában foglalt ajánlatkérői előírásokat, ajánlata az ajánlati – dokumentáció 1. kötet III.3. pontjába ütközik.
Ajánlattevő a 2006. július 10-én benyújtott felvilágosításban a műszaki megoldást megváltoztatta, így ajánlattevő megsértette a Kbt. 85. § utolsó fordulatában foglaltakat, mivel ajánlatát módosította.
II. r. kérelmező: Zala–Somogy Konzorcium (Betonút Szolgáltató és Építő Zrt.–Vegyépszer Építő és Szerelő Zrt.)
Ajánlattevő ajánlata a Kbt. 88. § (1) bekezdés f) pontja alapján érvénytelen a következő indokok miatt:
Ajánlatkérő ebben az esetben is említette a 2006. június 12-én megtartott tárgyaláson ajánlatkérő által kért új műszaki javaslatot a 187+500–188+500 km-szelvények közötti szakaszon.
Az ajánlattevő 2006. június 21-én benyújtott ajánlatában műszakilag nem elfogadható javaslatot adott. Az ajánlattevő az alábbi műszaki megoldást ajánlotta:
Geotextília + georács + 70 cm vastag szemcsés anyag + 30 cm kapilláris megszakító réteg beépítésével adta meg ajánlatát.
A javasolt műszaki megoldás révén eltérő nagyságrendű, egyenlőtlen süllyedés állna be, amely elfogadhatatlan. Így ajánlattevő nem teljesítette az ajánlatkérő által a 2006. június 12-i tárgyalásról készített jegyzőkönyvben, illetve annak mellékletének 11. pontjában foglalt ajánlatkérői előírásokat, ajánlata az ajánlati dokumentáció 1. kötet III.3. pontjába ütközik, ezért a Kbt. 88. § (1) bekezdés f) pontja alapján érvénytelen.
III. r. kérelmező: Grando Autópályaépítő 2006 Konzorcium (Bauunternehmung GRÁNIT GmbH–Doprastav a.s.)
Ajánlattevő ajánlata a Kbt. 88. § (1) bekezdés f) pontja alapján érvénytelen a következő indokok miatt:
Ajánlattevő a 2006. július 10-én benyújtott felvilágosításban nyilatkozott, hogy az ajánlati ár meghatározásakor a tájékoztató ár meghatározásához kiadott mennyiség-kimutatás mennyiségeit vette figyelembe. Ajánlattevő nem az ajánlati dokumentáció utasításai szerint járt el, mivel az ajánlati költségvetésben nem a műszaki javaslataival összhangban számított mennyiséget vette figyelembe. Az ajánlat így az ajánlati dokumentáció 1. kötet II.2. és III.8. és III. 9. pontjában foglaltakba ütközik.
Az ajánlatkérő a fentiek alapján idézte az ajánlati dokumentáció 1. kötet II.2. pontjában, 1. kötet III.9. pontjában és az 1. kötet III.8. pontjában előírtakat.
A 2006. június 21-én benyújtott módosított ajánlat műszaki javaslataiban az ajánlattevő úgy nyilatkozott, hogy a párhuzamos kis és nagy forgalmú földutak esetében a költségcsökkentő tervezési paramétereket figyelembe veszik. A 2006. július 10-én benyújtott felvilágosításban azonban ajánlattevő nyilatkozik, hogy a módosított ajánlatában ezeknél a földutaknál mennyiségcsökkentést nem vett figyelembe, a tájékoztató ár meghatározásához kiadott eredeti mennyiségkimutatás menynyiségeivel számolt. A két ajánlattevői nyilatkozat ellentmond egymásnak és az ajánlat az ajánlati dokumentáció I. kötet III.8. pontjában foglaltakba ütközik, továbbá az ajánlattevő a Kbt. 85. § utolsó fordulatát megsértette, ajánlatát módosította és ajánlata ezen indok miatt érvénytelen a Kbt. 88. § (1) bekezdés f) pontja alapján.
Ajánlatkérő hivatkozott továbbá a 2006. június 12-én megtartott tárgyaláson ajánlatkérő által kért új műszaki javaslatra a 187+500–188+500 km-szelvények közötti szakaszon.
Az ajánlattevő műszakilag nem elfogadható javaslatot adott. Az ajánlattevő a kitermelt bányagödrök feltöltését az eredeti terv szerint kialakítandó töltésalap szintjéig a következő technológiával kívánta megoldani:
– geotextíliafektetés,
– georácsfektetés,
– szemcsésanyag-feltöltés
A javasolt műszaki megoldás révén eltérő nagyságrendű, egyenlőtlen süllyedés állna be, amely elfogadhatatlan. Így ajánlattevő nem teljesítette a 2006. június 12-i tárgyalásról készített jegyzőkönyvben, illetve annak mellékletének 11. pontjában foglalt ajánlatkérői előírásokat, ajánlata az ajánlati dokumentáció 1. kötet III.3. pontjába ütközik, ezért a Kbt. 88. § (1) bekezdés f) pontja alapján érvénytelen.
Ajánlattevő a 2006. június 21-én benyújtott módosított ajánlatában korábbi műszaki javaslatait is fenntartotta, amelyek a 2006. június 12-i tárgyaláson ajánlatkérő által előírt feltételeknek ellentmondanak. Az eredeti műszaki javaslat részét képező „tervezési koncepció”-ban foglaltak szerint a magyarországi szabályozástól eltérően az európai gyakorlat szerinti paramétereket kívánnak alkalmazni. Az ajánlat így nem felel meg az ajánlati dokumentáció 1. kötet II.2., III.3., III.4. és III.9. pontjában foglaltaknak.
Az ajánlatkérő a fentiek alapján idézte a dokumentáció 1. kötet II.2. pontjában, az 1. kötet III.3. pontjában, az 1. kötet III.4. pontjában és az 1. kötet III.9. pontjában foglaltakat.
IV. r. kérelmező: Bilfinger Berger–Swietelsky M7 Konzorcium (Bilfinger Berger AG.–Swietelsky Építő Kft.
Ajánlattevő ajánlata a Kbt. 88. § (1) bekezdés f) pontja alapján érvénytelen a következő indokok miatt.
Ajánlattevő a 2006. június 21-én benyújtott ajánlatában megadott műszaki javaslatai szerint a 171+480–171+679 km-szelvények közötti cölöpfalat nem kívánja megépíteni, de ajánlati költségvetésében a megépítés költségeit szerepelteti. Ajánlata így ellentmond az ajánlati dokumentáció 1. kötet II.2., III.7. és III.8. pontjában foglaltaknak.
Az ajánlatkérő a fentiek alapján idézte a dokumentáció 1. kötet II.2. pontjában, az 1. kötet III.7. pontjában, és az 1. kötet III.8. pontjában foglaltakat.
A 187+500–188+500 km-szelvények közötti szakasz töltésalapozásának költségeit ajánlattevő – nyilatkozata szerint – nem az ajánlati költségvetés megfelelő sorában szerepelteti, hanem arra az egységárakban szereplő fedezet biztosít forrást, így az ajánlat az ajánlati dokumentáció 1. kötet III.8. pontjában előírtakba ütközik, az ajánlattevő nem az ajánlati dokumentációnak megfelelően készítette el ajánlatát. Ajánlatkérő az ajánlati dokumentáció 1. kötet III.8. pontjában előírta, hogy „Az ajánlattevőnek az ajánlati költségvetésben (4/c kötet) kell megadniuk az ajánlati árat építményenként és – ahol az ajánlatkérő megadta – építményen belül tételcsoportonkénti megbontásban. A tételcsoport esetében ajánlatkérő a tételcsoport megnevezése után zárójelben megadta azoknak a tételeknek a számát, amelyek a mennyiségkimutatás tételeinek leírása című (4/a) kötetben meghatározott tartalommal azt adott tételcsoporthoz tartoznak, vagyis a tételcsoport műszaki tartalmát meghatározzák.”
Ir. kérelmező 2006. szeptember 14-én nyújtott be jogorvoslati kérelmet a Döntőbizottsághoz, melyben kérte a jogsértés megállapítását, ajánlatkérő eljárást lezáró döntésének a megsemmisítését, ideiglenes intézkedésként a szerződéskötés megtiltását, továbbá ajánlatkérő költségekben történő marasztalását.
Kérelmező álláspontja szerint ajánlatkérő megsértette a Kbt. 88. § (1) bekezdés f) pontját azzal, hogy ajánlatát jogsértő módon érvénytelenné nyilvánította, a Kbt. 93. § (1) bekezdését az okból, hogy a döntését nem megfelelően indokolta, valamint a 96. § (1) bekezdését amiatt, hogy az érvénytelenné nyilvánítás indokait az eredményhirdetésen nem ismertette. Ajánlatkérő ezen túlmenően alapelveket is sértett az érvénytelenné nyilvánítás alkalmazott módjának körében, illetve az egész eljárását alapelvet sértő módon folytatta, indítványozta az egész eljárás, a nyertes ajánlat vizsgálatát.
Indoklásként előadta, hogy ajánlatkérő jogsértő módon döntött az ajánlata érvénytelenné nyilvánításáról két körülményre is hivatkozással. Ajánlatkérő döntése téves feltételezésen alapul, megfelelő indokokkal nem alátámasztott, valamint az összegezésben meghatározott megállapítások iratellenesek is. Kérelmező álláspontja szerint a műszaki megoldás megfelelősége csak a kivitelezés során bizonyítható, tehát ajánlatkérő feltételezése időelőtti. Ezt támasztja alá az ajánlatkérőnek az eljárás menetében kérdésekre adott válaszai is, így kérelmező hivatkozott a 84., 65., 163. kérdésekre, illetve az arra adott válaszokra. Emellett a végleges ajánlattal is ellentétes ajánlatkérő megállapítása, ugyanis ajánlatkérőnek nem volt határozott műszaki megoldásra szóló előírása, követelményként mindössze beárazott műszaki javaslatot kért és erre is tett kérelmező ajánlatot. A kérelmező hivatkozott arra is, hogy ismert volt számára már az alapajánlat benyújtásakor, hogy az érintett területen illegális tőzegkitermelés folyt, így ezt a körülményt már a 2006. május 31-én beadott alapajánlatban figyelembe vették. Ajánlatkérő a 2006. június 12-i tárgyaláson új tényt nem ismertetett, a módosított ajánlat a helyszíni felmérés ismeretében pontosított és módosított mennyiségekkel került beadásra, amely teljes mértékben megfelel az ajánlatkérő által a dokumentációban rögzítetteknek, a vonatkozó szabványoknak és az útügyi műszaki előírások elvárásainak. Ajánlatkérő ezen túlmenően semmilyen bizonyítékkal nem támasztotta alá azt, hogy a kérelmező által alkalmazni kívánt műszaki megoldás révén eltérő nagyságrendű, egyenlőtlen süllyedés következne be.
Kérelmező hivatkozott arra, hogy az ajánlatkérő ajánlatának érvénytelenségét az ajánlati dokumentáció 1. kötet 111.3. pontjába ütközőnek tartotta, holott a dokumentációnak ezen része csak és kifejezetten a már nyertes ajánlattevőre nyilatkozó előírásokat tartalmaz, továbbá az ajánlatkérő által hivatkozott Útügyi műszaki előírások közül kettő (ÚT 2–3.206. sz. „Útpályaszerkezetek kötőanyag nélküli és hidraulikus kötőanyagú alaprétegei. Építési előírások”, valamint az ÚT 2–3.301. sz. „Útépítési aszfaltkeverékek és út-pályaszerkezeti aszfaltrétegek") hatálya egyáltalán nem terjed ki azon műszaki megoldásokra, amelyet ajánlatkérő nem megfelelőnek ítélt.
Kérelmező hivatkozott továbbá arra is, hogy nem felel meg az a hivatkozás sem, mely szerint a 2006. július 10-én benyújtott felvilágosításában módosította volna az ajánlatát. A pontosító kérdésre azt válaszolta, hogy a többlet talajcsere költségeinek tételenkénti, ellenőrizhető módon történő részletezést, valamint azt, hogy ezt ajánlati áruk kialakítását hogyan, milyen módon befolyásolta a C/2 jelű mellékletben került bemutatásra meghatározva azt is, hogy a többletköltség mely tételsorokba került beépítésre. Utaltak arra is, hogy a módosított ajánlatban meghatározott töltésalapozási műszaki megoldás alátámasztását a Budapesti Műszaki és Gazdaságtudományi Egyetem (továbbiakban: BMGE) Építőmérnöki Kar geotechnikai tanszék által készített szakvéleménye tartalmazza. I. r. kérelmező ajánlatkérő észrevételére előadta, hogy az alapajánlatban is megfelelő, a dokumentációban foglaltaktól eltérő megoldást adott az illegális tőzegkitermelés okozta műszaki problémára. Kérelmező maga tette fel a 39-es sorszámú kérdést, amelyet az ajánlatkérő meg is válaszolt. Kérelmező vetette fel, hogy 3 m mélységben +150 000 m3 anyagtöbbletet érzékelt a folyamatos tőzegkitermelés okán. E tétel költségvetésben történő figyelembevételére kérdezett rá. Ajánlatkérő válaszában a tervben szereplő terepadottságokra utalt vissza, mely válasz kérelmező számára elfogadhatatlan volt. Ennek ellenére a kérelmező az ajánlat készítésénél már javaslatot tett a probléma kezelésére akként, hogy 24 245 m3 kavicsfeltöltést irányzott elő és ezzel párhuzamosan a BMGE geotechnikai tanszékével felvette a kapcsolatot a műszaki megoldás kidolgozása érdekében és annak költségeit vette figyelembe. A műszaki megoldás ugyan az ajánlatban nem került ismertetésre, mert ez nem volt feladat, azonban a műszaki megoldás lényege a tőzeges felület kiegyenlítése geotextília, georács beépítésével és 1,7 m vastagságú szemcsés anyag beépítésével kívánta a felmerült töltésalapozási probléma megoldását biztosítani. Talajtöréssel nem kellett számolni, mert a töltésmagasság alacsony és nem függőleges felületre helyezték volna a geotextíliát, ahogy azt ajánlatkérő állítja. A pontosító kérdésekre adott válasszal az ajánlat nem módosult, hanem a BMGE független szakvéleményével támasztották alá az ajánlatban foglaltakat. Több hasonló töltésalapozási munkaszakasz megoldását tartalmazza az ajánlat, mindenütt hasonló megoldással, geotextília, illetve georács alkalmazására kerül sor, amely együtt jár a vízszintes kialakításhoz szükséges munkálatok elvégzésével. A felvilágosítás azon megállapítása, miszerint „ezeken a szakaszokon módosításra nem került sor” csak a felhasználásra kerülő anyag mennyiségére vonatkozott, nem pedig a műszaki megoldásra.
Ajánlatkérő azon megállapítása, hogy a kiviteli tervek készítésénél kérelmező nem veszi figyelembe az útügyi műszaki előírásokat, minden alapot nélkülöz, a nyertes ajánlattevő fogja majd elkészíteni a kiviteli terveket, tehát csak annak  ismeretében lehetne annak tartalmára ilyen értelmű megállapítást tenni. A tervezésnél a vonatkozó szabványok és előírások figyelembevétele megtörténik.
II. r. kérelmező 2006. szeptember 14-én nyújtott be jogorvoslati kérelmet a Döntőbizottsághoz, melyben kérte a jogsértés megállapítását, ajánlatkérő eljárást lezáró döntésének a megsemmisítését, ideiglenes intézkedésként a szerződéskötés megtiltását, továbbá ajánlatkérő költségekben történő marasztalását.
A kérelme indoklása szerint ajánlatkérő megsértette a Kbt. 88. § (1) bekezdés f) pontját, mert jogsértő módon döntött ajánlatának érvénytelenné nyilvánításáról, illetve a 88. § (1) bekezdés b) pontját, mert jogsértő módon döntött a nyertes ajánlat érvényességéről. Álláspontja szerint ajánlatkérő megsértette a Kbt. 1. §-át is azzal a magatartással, hogy anélkül minősítette kérelmező ajánlatát érvénytelenné, hogy azt megelőzően – más ajánlattevőktől eltérően – nem biztosított számára lehetőséget a javasolt műszaki megoldás pontosítására. Ezen túlmenően ajánlatkérő megsértette a Kbt. 93. § (1) bekezdését is, mert nem indokolta az érvénytelenné nyilvánító döntését, valamint a Kbt. 97. § (1) bekezdését, mert nem adott felvilágosítást a nyertes ajánlat általa kért tartalmi elemeiről. Ezen túlmenően indítványozta a vitatott szakkérdésben igazságügyi műszaki szakértő kirendelését.
Indoklásként előadta, hogy az általa megadott műszaki megoldás megfelel az ajánlati felhívás és dokumentáció előírásainak, így jogsértő volt ajánlata érvénytelenné nyilvánítása. Ajánlatkérő nem is indokolta meg az érvénytelenné nyilvánítás okát. Ajánlatkérő ugyan hivatkozott az ajánlati dokumentáció 1. kötet III.3. pontjára, azonban álláspontjuk szerint ajánlatuk e feltételnek megfelelt. Kérelmező a szerződéstervezet tartalmát teljes körűen elfogadta, a műszaki előírásoknak megfelelő eredmény létrehozásáért jótállási, szavatossági felelősséggel, helytállással tartozik. Egyebekben az ajánlatkérő által hivatkozott pont „érvényes műszaki szabályozások, műszaki előírások” minőségi követelményeket fogalmaznak meg mind az építés fázisaira, mind az elkészült műre vonatkozóan, ugyanakkor nem adnak előírásokat valamely műszaki megoldás kizárólagos megfelelőségére, vagy alkalmatlanságára. A kérelmező által javasolt műszaki megoldás megvalósítása során is azonosan bármely más műszaki megoldással a süllyedések süllyedésmérőkkel ellenőrzött körülmények között zajlanak le, a pályaszerkezeti rétegek a süllyedések lezajlása után az érvényes előírásoknak megfelelően csak az előírt teherbírási és minőségi követelmények teljesítése esetén kerülhetnek kivitelezésre a Mérnök jóváhagyásával. Nem igaz, hogy a javasolt műszaki megoldás elfogadhatatlan, eltérő nagyságrendű egyenlőtlen süllyedést eredményez. Egyetértett az I.sz kérelmező 84. kérdéssel kapcsolatos felvetésével, álláspontja szerint is idő előtti a műszaki megfelelőség vizsgálata. Hangsúlyozta, hogy a tervezés is a kivitelező feladata, amelyet jóvá kell hagyatni és a jóváhagyott tervek alapján lehet csak az engedélyeket beszerezni. Így a nyertes ajánlattevő kockázata az általa készített tervek elfogadtatása. Hivatkozott arra, hogy az autópálya más szakaszán hasonló geotechnikai körülmények között hasonló műszaki megoldás került megtervezésre és megvalósításra.
Az alapelvi rendelkezések azáltal sérültek meg, hogy amennyiben ajánlatkérő számára az ajánlatuk műszaki szempontból nem volt érthető, vagy egyértelmű, úgy köteles lett volna tisztázó kérdést feltenni, hogy ajánlatkérő számára pontosítsák a javasolt műszaki megoldásokat anélkül, hogy az egyúttal ajánlat módosítást is eredményezett volna.
A nyertes ajánlat álláspontjuk szerint a Kbt. 88. § (1) bekezdés b) pontja alapján érvénytelen. Az ajánlati dokumentáció 1. kötet III. 11. és 12. pontjai értelmében 50 M Ft ajánlati biztosítékot kellett nyújtani az ajánlattételi kötöttség időtartamára. Az ajánlati kötöttség pedig az eredményhirdetést követő 60 naptári napig áll fenn. Az eredményhirdetés 2006. szeptember 7-én történt, így az ajánlati kötöttség időtartama legalább 2006. november 6-ig tart, ezért ezen időpontig kell érvényes bankgaranciával biztosítani az ajánlattevőknek az ajánlatukat. Kérelmező álláspontja szerint a bankgarancia érvényességének az ajánlati kötöttség időtartamával egyezően fenn kell állnia. A nyertes ajánlat bankgaranciájának érvényessége 2006. augusztus 29-én lejárt, így az 2006. augusztus 30-án már érvénytelen volt. Álláspontja szerint ezen kérelmi elem vonatkozásában az ügyfélképessége fennáll, ugyanis a nyertesi ajánlat érvénytelensége esetén, illetve amennyiben az ajánlata érvényes, úgy a közbeszerzési eljárásban ajánlata a legkedvezőbb.
Kérelmező fenntartotta azt az álláspontját is, hogy ajánlatkérő a Kbt. 97. §-ában foglaltak ellenére az eredményhirdetésen, illetve az azt követő 5 munkanapon belül kérése ellenére nem adott tájékoztatást a nyertes ajánlat ajánlati biztosítékára vonatkozóan, ez csak az ajánlatkérő érdemi észrevételével került részére megküldésre. A kérelmező álláspontja szerint az ajánlatkérő által a jogorvoslati eljárásban becsatolt szakértői vélemény nem vehető figyelembe.
III. r. kérelmező 2006. szeptember 15-én nyújtott be jogorvoslati kérelmet a Döntőbizottsághoz, melyet 2006. október 3-án kelt beadványában pontosított. Álláspontja szerint ajánlatkérő megsértette a Kbt. 88. § (1) bekezdés f) pontját, valamint az alapelvi rendelkezéseket is, amikor jogsértő módon ajánlata érvénytelenné nyilvánításáról döntött. Kérte bírság kiszabását, továbbá ideiglenes intézkedés alkalmazását, illetve ajánlatkérő kötelezését költségei megtérítésére. Indítványozta független igazságügyi szakértő kirendelését az általa javasolt műszaki megoldás kivitelezhetőségének megállapítására. Indokolásként előadta, hogy ajánlata megfelel az ajánlati felhívás és dokumentáció feltételeinek, maga ajánlatkérő sem jelölte meg, hogy a négy érvénytelenségi ok mely feltételeknek nem felel meg.
Ajánlatkérő első érvénytelenségi okként jelölte meg, hogy az ajánlati költségvetésben nem a műszaki javaslataival összhangban számított mennyiséget vette figyelembe. Kérelmező álláspontja szerint ajánlatával bemutatta, hogy a GKM utasításban és az általános tájékoztató és tervezési diszpozíciós javaslatban rögzített előírások közül melyeket és milyen mértékben vett figyelembe.
A dokumentáció 4. a) melléklete tájékoztató jelleggel megadta az építményen belüli tételcsoportok számát pontos mennyiség kimutatással.
A 4. b) mellékletben az árazatlan költségvetésben kérte beárazni és benyújtani a 4. a) számú mennyiségi kimutatásban meghatározott tételeket és az így kapott árat ajánlatkérő tájékoztató árnak nevezte el. Ez azonban értékelésre nem került. A 4. c) szám alatt kiadott melléklet alapján kellett megadni az ajánlati árat építményenként és építményen belül tételcsoportonkénti megbontásban. A tételcsoportokhoz azonban nem került mennyiség megadásra, ez ajánlattevő feladata volt a 4. a) sz. melléklet mennyiségeinek alapulvételével. Kérelmező ennek alapján készítette el az ajánlatát. A mennyiségi kimutatásban realizálásra kerültek azok a mennyiségi változtatások, amelyeket ajánlatkérő a tárgyaláson előírt. A kérelmező tehát nem nyilatkozta azt, hogy a tájékoztató ár meghatározásához kiadott mennyiségi kimutatás mennyiségeit vette figyelembe az ajánlati ár kialakításánál. Álláspontja szerint egyébként is egyösszegű átalányárat írt elő vállalkozói díjként, amely az elbírálás alapja, nem pedig az egységár és a mennyiség. Hivatkozott arra is, hogy konkrét előírás nem volt arra, hogy köteles lenne az átvezetéseket megtenni. Ajánlatkérő nem az ajánlat konkrét tartalma alapján határozta meg az érvénytelenségi okot, hanem a felvilágosító kérdésre adott válaszra.
Ajánlatkérő érvénytelenségi okként jelölte meg, hogy a 2006. június 21-i ajánlatban a párhuzamos kis és nagy forgalmú földutak esetében a költéscsökkentő tervezési paraméterek kerülnek figyelembevételre, ugyanakkor a felvilágosítás kérésre adott válaszuk szerint mennyiségcsökkentést nem vettek figyelembe a tájékoztató ár meghatározásához a kiadott eredeti mennyiség kimutatás mennyiségeivel számoltak. Ajánlatkérő 2006. június 30-án kiadott felvilágosítás kérésének 3. pontjában táblázat kitöltésével kérte annak megadását, hogy a földutak burkolatszélességének változását az ajánlati ár megadásánál milyen mennyiséggel vették figyelembe. Válaszukban megadták, hogy a dokumentáció előírásait vették figyelembe, így százalékos csökkentést alkalmaztak a terület előkészítő földmunkák, földmű építés, földmű felső zónájának tételcsoportjainál. A földutak szélességének csökkentése viszont álláspontjuk szerint szakmailag nem indokolta a burkolat réteg módosítását, amelyet tervezői véleménnyel is alátámasztottak. Kérelmező álláspontja szerint a dokumentáció előírásai nem tartalmaztak olyan előírást, mely szerint kötelezően csökkenteni kell a földutak szélességének csökkentése esetén a burkolatréteget is, és olyan előírás sem volt, hogy kötelezően csökkentendő valamennyi mennyiség még akkor is, ha szakmailag az nem indokolt. Kérelmező esetében is érvénytelenségi okként állapította meg ajánlatkérő a töltésalapozásra tett műszaki megoldás meg nem felelő voltát. Kérelmező hivatkozik arra, hogy az érvénytelenségi okként megjelölt dokumentáció 1. kötet III.3. pontja csak azt írja elő, hogy az érvényes műszaki szabályozásnak meg kell felelnie az ajánlatnak és az ajánlattevőknek mindenkor I. osztályú minőséget kell biztosítani. Nincs olyan rendelkezés, amely alapján ajánlatkérő a műszakilag nem megfelelő ajánlatot érvénytelenné minősítheti, illetve a megadott műszaki javaslatokat felülvizsgálja, annak műszaki megvalósíthatóságát elbírálja. A kérelmező által javasolt műszaki megoldás megfelelő, amelynek alkalmazhatóságát tervezői felülvizsgálatok is igazolták. A teljesen pontos és végleges műszaki megoldást csak a konkrét tervezéskor lehet megadni.
Nem felel meg a valóságnak az az érvénytelenné nyilvánítási ok sem, mely szerint a műszaki javaslat részét képező „Tervezési és koncepció"-ban a magyarországi szabályozástól eltérően az európai gyakorlat szerinti paramétereket kívánnák alkalmazni. A 2006. június 21-én benyújtott módosított ajánlat 135. oldalán egyértelműen nyilatkozott, hogy az ajánlatuk alapjául szolgáló módosított tervezői javaslat a vezető tervezők nyilatkozata alapján az útügyi műszaki előírásokban foglaltak szerint került kidolgozásra. Ez pedig egyértelműen jelezte, hogy a magyar szabályozásnak megfelelően járnak el. A 2006. július 10-i kérdésre adott válaszában pedig egyértelműen nyilatkozott, hogy kizárólag a magyar szabályozásnak megfelelően jár el. Álláspontja szerint jelen eljárás tárgyalásos eljárás volt, a Kbt. 85. §-ban foglaltakat megfelelően ebben az eljárásban is alkalmazni kell, azonban a tárgyalásos eljárásban ajánlati kötöttség csak a tárgyalások lezárásával jön létre, így az eljárás ezen szakaszában ajánlatkérő egyoldalú hivatkozása ellenére sem állt be még az ajánlati kötöttség.
IV. r. kérelmező 2006. szeptember 15-én nyújtott be jogorvoslati kérelmet a Döntőbizottsághoz, melyben kérte a jogsértés megállapítását, az eljárást lezáró döntés megsemmisítését, költségeinek a megtérítését.
Kérelmező álláspontja szerint ajánlatkérő megsértette a Kbt. 88. § (1) bekezdés f) pontját, mert ajánlatát jogsértő módon nyilvánította érvénytelenné, a 93. § (1) bekezdését, mert nem adta meg az érvénytelenné nyilvánítás indokát és ez a magatartás egyúttal az alapelvek megsértését is eredményezte. Indoklásként előadta, hogy ajánlatkérő az okból minősítette ajánlatát érvénytelenné, mert a 2006. június 21-én benyújtott ajánlatában megadott műszaki javaslata szerint a 171+480–171+679 km-szelvények közötti cölöpfalat nem kívánja megépíteni, de ajánlati költségvetésében a megépítés költségeit szerepelteti. Ez okból ajánlata ellent mond a dokumentáció 1. kötet II.2., III.7. és III.8. pontjaiban foglaltaknak. Kérelmező álláspontja szerint a 2006 júniusában beadott hiánypótlásában az ajánlati költségvetés tévesen tartalmazta a cölöpfal megépítésének a költségeit. Ezt a tényt 2006. július 7-én, a pontosító kérdésekre adott válaszában közölte. Az eljárásnak ebben a fázisában nem volt lehetőség az ajánlati ár módosítására, ezért kizárólag a 2006. július 28-án elkészített végleges ajánlata volt az, amelyben a cölöpfal építésével már nem számolt. Ennek alapján jogsértő volt az ajánlatkérő érvénytelenné nyilvánító döntése. Ajánlatkérő ezen túlmenően érvénytelenné nyilvánította azon okra alapítottan is az ajánlatát, hogy a 187+500–188+500 km-szelvények közötti szakasz töltésalapozásának költségeit nem az ajánlati költségvetés megfelelő sorában szerepeltette, hanem arra egységárakban szereplő fedezet biztosít forrást, így az ajánlat a dokumentáció 1. kötet III.8. pontjába ütközik. Kérelmező álláspontja szerint az általa javasolt töltésalapozási módszer nem található meg az ajánlatkérő által megadott tétellistában, ezért döntött úgy, hogy a töltésalapozás költségeit minden tételre egyenletesen szétosztva szerepelteti. Erre volt lehetőségük, ugyanis ajánlatkérő pontosító kérdésében kérte a többletköltség tételenkénti részletezését, illetve azt, hogy mely tételsorokba került az beépítésre.
Ajánlatkérő érdemi észrevételében kérte a jogorvoslati kérelmek elutasítását egyrészt megalapozatlanság, másrészt ügyfélképesség hiánya okán. Az I. sz kérelmező jogorvoslati kérelmére indoklásként hivatkozott az ajánlati dokumentáció vonatkozó pontjaira, a kérdésekre adott válaszokra, melyből kiemelte azt a választ, amely szerint a kivitelező feladata és kockázata, hogy milyen töltésalapozási módszert választ az adott határidőhöz képest, továbbá azt a dokumentációban lévő előírást, hogy amennyiben az ajánlattevő nem tett az ajánlatban eltérő műszaki javaslatot, azt úgy kell tekinteni, hogy a dokumentációban közölt tartalommal kívánja megvalósítani. Az alapajánlatok beadásának az időpontjában az ajánlattevők nem vették figyelembe az illegális tőzegkitermelés következményeit a terep megváltozásában. A dokumentáció egy töltésalapozási módszert tartalmazott (kitermelés nélkül a terepszintre geotextília, georács és 1,1 m homokos kavics feltöltés), de az ajánlattevőknek lehetőségük volt eltérő műszaki megoldásra is javaslatot tenniük. Kérelmező ajánlati nyilatkozata szerint elfogadta a kiegészítő tájékoztatóban foglaltakat és az ajánlata elkészítésénél figyelembe vette. Ez az jelenti, hogy a terv szerinti műszaki megoldásra tettek javaslatot. A 2006. június 21-i ajánlatban a kérelmező azt a nyilatkozatot tette, hogy a „tervben szereplő töltésalapozás kivitelezhető, a beépítendő szemcsés anyag mennyisége a kitermelt tőzeg mennyiségének megfelelően módosul.” Ez pedig azt jelenti, hogy kérelmező a tervben lévő megoldásra tett javaslatot azzal, hogy a kazettaszerűen kitermelt tőzeg helyét homokos kaviccsal kívánták visszatölteni. A 2006. július 10-i felvilágosító kérdésre adott válaszban azonban már részleges talajcserét ajánl kérelmező, amely eltérő műszaki megoldást jelent.
Álláspontja szerint az indokolási kötelezettségének eleget tett, továbbá igaz ugyan, hogy az útügyi előírás a tervezésre vonatkozik, de jelen eljárás tárgya tervezés és kivitelezés, így a tervezésre vonatkozó előírásokat is figyelembe kellett venni.
A II. r. kérelmező jogorvoslati kérelmére előadta, hogy a kérelmező által megadott műszaki megoldás nem felelt meg az ajánlatkérő előírásának. Indokolási kötelezettségének eleget tett, hivatkozott az ÚT 2–1.222:2002 számú útügyi műszaki előírásokra, az alábbi néhány részt idézve:
„1.4.3. A tervezés alapfogalmai
Teherbírási határállapot
A tervezett szerkezet, a talaj, vagy a környező építmények valamely részének törés jellegű tönkremenetele, mely a szerkezet rendeltetésszerű használatát lehetetlenné teszi, s általában a szerkezetet használók, illetve a környezetben lévők életét is veszélyeztetheti.
Használhatósági határállapot
A tervezett szerkezet, a talaj, vagy a környező építmények olyan mértékű elmozdulása, deformációja, mely annak rendeltetésszerű használatát megnehezíti, vagy korlátozza.
Biztonság
A rendeltetésszerű használat megbízhatósága, a teherbírási határállapotok elkerülésének a valószínűsége.
Tönkremeneteli valószínűség
Valamely teherbírási határállapot bekövetkezésének a valószínűsége.”
„2. A tervezés alapjai, általános szabályai
2.1. Tervezési követelmények
A földmű és a kapcsolódó geotechnikai szerkezet az adott környezeti, terep-, talaj- és talajvízviszonyok mellett legyen
– funkcionálisan alkalmas,
– statikailag megfelelő,
– megvalósítható,
– környezetbarát,
– esztétikus,
– tartós, illetve fenntartható,
– gazdaságos,
– elfogadható.
A földmű helyzetét, méreteit, elrendezését, anyagait és a kapcsolódó, vagy beépített szerkezeteket úgy kell megválasztani, hogy e követelmények optimálisan teljesüljenek.”
„2.1.2. Statikai megfelelőség
A földműre kerülő pályaszerkezetben, a töltéstestekben, a töltések alatti talajban, a bevágási rézsűkben, a kapcsolódó támszerkezetekben, illetve a földmű közelében levő építményekben nem következhet be
– teherbírási határállapot, azaz olyan törés jellegű tönkremenetel, mely az út, vagy a környezet rendeltetésszerű használatát ellehetetleníti,
– használhatósági határállapot, azaz olyan mértékű elmozdulás, alakváltozás, mely az út, vagy a környezet rendeltetésszerű használatát megnehezíti, illetve korlátozza.
A teherbírási határállapot bekövetkezésével szembeni méretezés során a tervezőnek az adott körülményekkel és a vonatkozó szabályzatokkal összhangban levő biztonsági tényezőket és anyagjellemzőket kell alkalmaznia és általában arra kell törekedni, hogy az ellenállások és a terhelések karakterikus értékének hányadosaként értelmezett centrális biztonsági tényező 1,5...2,1 legyen. A használhatósági határállapot vizsgálata során azt kell kimutatni, hogy a tervező által a tényleges viszonyok, követelmények elemzése alapján ésszerűen megállapított elmozdulási, vagy deformációs határértékeket a földművek és a kapcsolódó szerkezetek nem lépik túl.”
Az előírás 5. fejezete a töltésalapozással foglalkozik, ezek közül csak az alapkövetelményeket idézte:
„5. Töltésalapozás
5.1. A töltésalapozás tervezési követelmények
5.1.1. Alapkövetelmények
A töltések alapozását úgy kell megoldani, hogy
– az altalajban, vagy annak felszínén talajtörés ne következhessen be,
– a töltés süllyedései és alakváltozásai és azok időbeli alakulása (konszolidációja) ne okozzanak károsodást a pályaszerkezetben vagy bármely egyéb szerkezetben,
– a süllyedések, az alakváltozások és a konszolidáció az út használatát ne korlátozzák,
– a töltésalapozási munka a környezetet ne károsítsa,
– a töltésépítés további munkálatait tegye lehetővé.”
Az általa idézett szövegrészek álláspontja szerint szemléltetik, hogy a műszaki megoldás nem megfelelősége miatt az ajánlat az ajánlati dokumentációban hivatkozott kötelező műszaki előírásokba ütközik, vagyis érvénytelen. A jelen eljárás tárgya tervezés és kivitelezés, vagyis a tervezésre vonatkozó műszaki szabályozás is alkalmazandó.
Az időelőttiség kérdése nem merül fel, ugyanis álláspontja szerint az ajánlatban megadott műszaki megoldás szerint kell a tervezési feladatot is elvégezni, így nem a kivitelezés során merül fel a megajánlott műszaki megoldás megfelelősége.
Álláspontja szerint az alapelvi rendelkezések megsértése nem valósult meg, a műszaki tartalom egységesítése a lehetőségek szerint megtörtént. Az ajánlatkérő jogosult eldönteni, hogy a tárgyalásokat mikor tekinti lezártnak, nincs olyan előírás, amely alapján a tárgyalásokat addig kellene folytatni, ameddig minden érvénytelenségi ok kiküszöbölése megtörténik. A kérelmező ajánlata egyértelmű volt, így nem volt lehetőség a Kbt. 85. §-nak az alkalmazására. A nyertes ajánlat érvénytelenségével kapcsolatos kérelmi elemet ajánlatkérő elsődlegesen ügyfélképesség hiánya okán kérte elutasítani, az okból, hogy kérelmező ajánlatát ajánlatkérő jogszerűen érvénytelenné nyilvánította, így nem fűződik jogos érdeksérelme a nyertes ajánlat érvénytelenné nyilvánításához. Álláspontja szerint a kérelem egyébként megalapozatlan is, az ajánlatkérő megadta, hogy a bankgaranciának meddig kell érvényesnek lennie, ennek pedig a nyertes ajánlata megfelelt.
A III. r. kérelmező kérelmére előadta, hogy a dokumentációban előírás volt, hogy valamennyi építmény esetében „Műszaki javaslat”-ot kell készíteni, amelyben építményenként meghatározzák, hogy a dokumentáció áttervezésre vonatkozó előírásait milyen mértékben veszik figyelembe, milyen műszaki tartalommal kívánják azt megvalósítani. Ezzel összhangban kellett elkészíteni a költségvetést. Ajánlatkérő felvilágosítást kérő levelében kérte a költségvetés tételsorainak megfelelően a tételsor árának kialakításakor figyelembe vett főtevékenység mennyiségét. Kérelmezőnek a módosított ajánlati ára alapját képező mennyiségeket szükségszerűen csökkentenie kellett volna, ugyanis ajánlatkérő a műszaki tartalom egységesítése érdekében a módosított ajánlat elkészítéséhez megadta a költségcsökkentés érdekében alkalmazandó megoldások feltételeit. Kérelmező válasza arról tanúskodott, hogy a 2006. május 31-i alapajánlat benyújtásakor sem a saját műszaki megoldásainak alapulvételével, hanem a kiadott mennyiségi kimutatás alapján határozta meg az árat, másrészt a válaszból az is következik, hogy a módosított ajánlat benyújtásakor is ezen mennyiségeket vette figyelembe. Ajánlatkérő a fentiekhez hasonlóan megadta a költségcsökkentés érdekében alkalmazandó megoldások feltételei között a mezőgazdasági utak esetében figyelembe veendő szempontokat. Kérelmező a burkolatréteggel kapcsolatosan mennyiségi csökkentést ezen előírás ellenére sem hajtott végre. A kérelmező módosított ajánlatában a kiírás szerinti műszaki megoldásra tett javaslatot, a töltésalap szintig geotextília fektetés, georács terítés, szemcsésanyag feltöltés. A műszaki javaslat ugyan hivatkozik a Menard féle dinamikus talajcserére, de nem veszi figyelembe a tervtől eltérő terepadottságokat eredményező tőzegkitermelést. Általános megfogalmazásokat tartalmaz, egyértelmű műszaki megoldást nem.
Ajánlatkérő a negyedik érvénytelenségi okkal kapcsolatosan előadta, hogy a módosított ajánlatban kérelmező fenntartotta a korábbi ajánlatban tett műszaki javaslatait. Kérelmező, elfogadta ugyan a tárgyaláson ajánlatkérő által támasztott feltételeket, ugyanakkor az ajánlat 199. oldalán a 130 km/ó tervezési sebességhez tartozó európai elfogadott paraméterek alkalmazásáról nyilatkozott. Ez pedig nem felel meg a magyar útügyi előírásoknak.
A IV.r. kérelmező kérelmére ajánlatkérő előadta, hogy a kérelmező a végső ajánlatában az ajánlati költségvetést csak összegében módosította, úgy hogy a 2006. június 21-én beadott módosított ajánlata részét képező ajánlati költségvetésben megadott összegek a végső ajánlati ár arányának megfelelően módosultak. Ez pedig tartalmazta a cölöpfal megépítésének a költségét.
A másik érvénytelenségi okkal összefüggésben ajánlatkérő előadta, hogy a kérelmező által hivatkozott helyen az ajánlati költségvetés tartalmazta a 31003200 tételeket. A tétel hivatkozott csoportjaiban 32100 sz. alatti tételek között az összes töltésalapozási megoldás szerepel, így kérelmező műszaki javaslatai szerinti is.
Az ajánlatkérő a jogorvoslati eljárásban magánszakértői véleményt is csatolt a felmerült töltésalapozás geotechnikai tervezéssel és kivitelezéssel kapcsolatosan. A magánszakértői vélemény szerint az I–III. sz. kérelmezők nem vették figyelembe, hogy a szabálytalan tőzegkitermelés megbontotta a fedőréteg homogenitását, amelyet az eredeti terv igyekezett kihasználni. A kitermelés következtében az előirányzott töltésalapozás nem építhető meg, mivel az altalaj természetes állapotát hossz- és keresztirányban megváltoztatták és így a töltésterhelés hatására az altalaj konszolidáció folyamán egyenlőtlen alakváltozás következik be.
A rendelkezésre álló információk alapján homokos kavics talajcsere alkalmazása esetén minimum 1,7–1,8 m vastagságban talajcserét kell előirányozni. A talajcsere során a visszatöltendő homokos kavics min. vastagsága 2,2–2,3 m kell hogy legyen. Feltétlenül süllyedésmérőket kell elhelyezni és folyamatos építés mellett kell a földmű építését elvégezni. Az érvényben lévő Útügyi Műszaki Előírások szerint alapvető követelmény mind a töltésalapozás, mind a töltésépítésnél a homogén földmű építése az állékonyság érdekében.
Nyertes ajánlattevő álláspontja szerint ajánlata érvényes. Az ajánlati kötöttség és az ajánlati biztosítéknak eltérő a rendeltetése a Kbt. szabályozási rendszerében. A Kbt. 88. § (1) bekezdés b) pontja is azt mondja ki, hogy akkor minősül érvénytelennek az ajánlat, ha az ajánlati biztosítékot az ajánlattevő nem megfelelően bocsátotta az ajánlatkérő rendelkezésére. A nyertes ajánlattevő álláspontja szerint az ajánlati biztosítékot az ajánlatkérő elvárásának és előírásának megfelelően bocsátotta rendelkezésre, mind formailag, mind tartalmilag, valamint összegszerűségében az ajánlati felhívásban foglaltaknak megfelelően ajánlatkérő által elvárt időtartamig teljesítették, illetőleg 2006. augusztus 29-ig tartották azt érvényben.
A Döntőbizottság az alábbi indokokra tekintettel megállapította, hogy a II. sz. kérelmező jogorvoslati kérelme részben megalapozottsága mellett a kérelmek nem megalapozottak.
A Döntőbizottságnak elsődlegesen abban a jogkérdésben kellett állást foglalnia, hogy az ajánlatkérő az általa hivatkozott okokra tekintettel jogszerűen nyilvánította-e a kérelmezők ajánlatát érvénytelenné.
Ajánlatkérő közbeszerzési eljárása a Kbt. IV. fejezete szerinti hirdetménnyel induló tárgyalásos eljárás volt, így a Döntőbizottság az alábbi jogszabályi rendelkezések figyelembevételével járt el.
A Kbt. 41. § (5) bekezdése szerint a meghívásos és a tárgyalásos eljárásra egyébként – ha e fejezet másként nem rendelkezik – a nyílt eljárás szabályait kell megfelelően alkalmazni.
A Kbt. 126. §- a szerint a tárgyalásos eljárásra a nyílt eljárás szabályait, illetőleg a hirdetmény közzétételével induló tárgyalásos eljárás esetében a két szakaszból álló eljárás szabályait is – a 6. cím rendelkezései szerinti eltérésekkel – kell megfelelően alkalmazni.
A Kbt. 121. § (3) bekezdése alapján az ajánlattevőnek a részvételi felhívásban, az ajánlattételi felhívásban és a dokumentációban meghatározott tartalmi és formai követelményeknek megfelelően kell ajánlatát elkészítenie és benyújtania. Az ajánlatnak tartalmaznia kell különösen az ajánlattevő kifejezett nyilatkozatát a részvételi felhívás, illetőleg az ajánlattételi felhívás feltételeire, a szerződés teljesítésére és a kért ellenszolgáltatásra.
A Kbt. 121. § (8) bekezdése alapján az ajánlatok elbírálása során az ajánlatkérőnek meg kell vizsgálnia, hogy az ajánlatok megfelelnek-e a részvételi felhívásban, az ajánlattételi felhívásban, a dokumentációban, valamint a jogszabályokban meghatározott feltételeknek.
A Kbt. 81. § (3) bekezdése kimondja, hogy az ajánlatkérő köteles megállapítani, hogy mely ajánlatok érvénytelenek, illetőleg van-e olyan ajánlattevő, akit az eljárásból ki kell zárni.
A Kbt. 88. § (1) bekezdése f) pontja szerint az ajánlat érvénytelen, ha egyéb módon nem felel meg az ajánlati felhívásban és a dokumentációban, valamint a jogszabályokban meghatározott feltételeknek.
A Döntőbizottság a jogkérdés eldöntését megelőzően szükségesnek tartja az alábbiakat rögzíteni:
Ajánlatkérő a tárgyalásos eljárást a Kbt. 124. § (2) bekezdésének b) pontja alapján éppen abból az okból alkalmazta, hogy az építési beruházás természete, vagy az ahhoz kapcsolódó kockázatok nem tették lehetővé az ellenszolgáltatás előzetes, átfogó (mindenre kiterjedő) meghatározását. Maga a választott eljárás típusa is jelzésértékű volt az ajánlattevők számára a tekintetben, hogy a tárgyalások során folytatott egyeztetések teszik majd lehetővé a végleges ajánlatok elkészítését.
Ajánlatkérő a tárgyalásos eljárás menetét az ajánlattételi felhívásban meghatározta, ezt az ajánlattevők elfogadták, a törvényes határidőn belül az ajánlatkérői előírásokat nem sérelmezték.
Az eljárás menetében ajánlatkérő 2006. június 12-én tárgyalást tartott a műszaki kérdések tisztázása céljából és a tárgyalás lefolytatását követően kérte a levélben átadott műszaki szempontok figyelembevétele alapján az ajánlatok műszaki tartalmának a módosítását, amelyet 2006. június 21-ig kellett benyújtani.
Ezt követően ajánlatkérő a 2006. június 30-án kelt levelében közölte az ajánlattevőkkel, hogy a műszaki kérdések tárgyalását lezártnak tekinti és ennek alapján a kiadott hiánypótlás teljesítése, illetve a tisztázó kérdésekre adott válaszok az ajánlat tartalmi módosítását nem eredményezhetik.
Ajánlatkérőnek a fentiekben tett megállapítását, közlését sem támadták ajánlattevők jogorvoslati kérelemmel, ez az eljárás jelen szakaszában eredménnyel már nem is támadható, ennek alapján tényként kell elfogadni, hogy a 2006. június 21-én benyújtott ajánlatok esetében a műszaki tartalom vonatkozásában az ajánlati kötöttség beállt.
A Döntőbizottság a fentiekre való utalást azért ítélte szükségszerűnek, mert az ajánlatok érvényességének a megítélésénél a fentiekre figyelemmel kell lenni.
A Döntőbizottság arra is rá kíván mutatni, hogy jelen eljárásban a műszaki tartalmat ajánlatkérő nem az értékelés körébe tartozó szempontnak tekintette, hanem alapvetően az ajánlatok érvényességét meghatározó szempontnak minősítette.
Ajánlatkérő az ajánlattételi felhívásban és a több kötetben kiadott dokumentációban határozta meg az ajánlattal szembeni elvárásait, amelyeket az ajánlattevőknek teljesíteniük kellett. Az az ajánlat, amely az ajánlati felhívásnak, illetve a dokumentáció előírásainak nem megfelelő, a Kbt. alapján érvénytelen.
Ajánlatkérő I–III. r. kérelmezők esetében a töltésalapozással kapcsolatos műszaki megoldásra tett javaslatok megfelelőségének a hiányát jelölte meg az egyik érvénytelenségi okként.
E körben elsődlegesen azt kell rögzíteni, hogy ajánlatkérő a 2006. június 12-i tárgyaláson egyértelműen közölte az ajánlattevőkkel, hogy az ajánlatkérési dokumentációban szereplő, töltésalapozásra vonatkozó megoldás nem építhető meg. Ajánlattevő feladata a jelenleg meglévő (és ajánlattevő által ellenőrzött) állapot figyelembevételével az új műszaki megoldásra javaslatot adni és az annak megvalósításához szükséges valamennyi munkanemre vonatkozóan meghatározott költségeket az ajánlati árában szerepeltetni.
Ez a követelmény azt jelentette, hogy az ajánlatkérő a saját korábbi álláspontját már elvetette, érvényes ajánlat benyújtására csak a dokumentációban kifejtett és korábban is szerepeltetett műszaki megoldástól eltérő megoldás volt tehető.
Ajánlatkérő ezen előírása a dokumentáció részévé vált, így az ajánlattevőknek ennek figyelembevételével kellett az ajánlatukat megtenni. A Döntőbizottság megjegyzi, hogy az ajánlattevők az ajánlatkérő szakmai megállapítását nem kérdőjelezték meg, azt nem vitatták.
I. r. kérelmező 2006. május 31-i alapajánlatában a 461–463. oldalán a 11. pontban az „Egyéb költségcsökkentő műszaki javaslatok” kidolgozása című részben nem tett a dokumentációtól eltérő ajánlatot, csak mennyiségi korrekciót alkalmazott. Megjelölte, hogy „a töltésalapozások megoldása módosítása egyszerűsítésére kerül sor”. Az alapajánlatban nem található a dokumentációtól eltérő más megoldás, kizárólag a feltöltés mennyiségét illetően történt korrekció.
A tárgyalásokat követően ajánlatkérő elvárása alapján 2006. június 21-én kelt ajánlatában a módosított műszaki javaslat 10. mellékletében a 127–138. oldalakon foglalkozott a töltésalapozás kérdésével a 187+500–188+500 km-sz. közötti szakaszon. Ajánlattevő itt megismétli az UTIBER Kft. által készített geotechnikai szakvéleményt, amely a dokumentáció része volt. Kérelmező rögzítette, hogy a tervben szereplő töltésalapozás kivitelezhető, a beépítendő szemcsés anyag mennyisége a kitermelt tőzeg mennyiségének megfelelően módosul, amit a módosított ajánlatnál figyelembe is vettek. Az építés során a süllyedésmérések eredményének függvényében lehetséges a pályaszerkezet építésének az ütemezése.
Ajánlatkérő azon kérdésére, hogy a töltésalapozások módosítása, egyszerűsítése alatt mit ért a 2006. május 31-i ajánlatban, a kérelmezői válasz az volt, hogy a részletesebb talajmechanikai feltárások függvényében az alkalmazott geotextília- és georács anyagok minőségét a helyszíni körülmények alapján választják meg.
A fentiek alapján egyértelműen megállapítható, hogy I. r. kérelmező ajánlatkérő azon előírását, amely szerint a töltésalapozás esetében az eredetileg kiadott tervtől eltérő ajánlatot kell adni, figyelmen kívül hagyta, ugyanis mind az alap, mind a módosított ajánlata a terv szerinti megoldást tartalmazta.
A fentiek alapján kérelmező ajánlata nem felelt meg az ajánlatkérő által előírt követelményeknek, így ajánlatkérő jogszerűen döntött az ajánlat érvénytelenné nyilvánításáról.
Ajánlatkérő az érvénytelenné nyilvánítás körében nem csak a 2006. június 12-i tárgyalásról készített jegyzőkönyv mellékletének 11. pontját jelölte meg, hanem ezen túlmenően hivatkozott a dokumentáció 1. kötet III.3. pontjára és az útügyi műszaki előírásokra is.
Kérelmező hivatkozott arra, hogy az ajánlatkérő által megjelöltek tévesek, ugyanis ezek csak a nyertes ajánlattevővel, azaz a kivitelezővel szemben támasztanak követelményeket.
A Döntőbizottság áttekintette a dokumentáció 1. kötet III.3. pontját, amelynek rendelkezése szerint az „ajánlatnak az érvényes műszaki szabályozásoknak meg kell felelni”, így nem fogadta el kérelmező hivatkozását, hogy ez az előírás csak a későbbi nyertes ajánlattevővel szemben támaszt követelményt. A Döntőbizottság álláspontja szerint az ajánlat, amely olyan műszaki megoldásra tesz javaslatot, amely megoldás ajánlatkérő egyértelmű és ajánlattevő által sem vitatott rendelkezése alapján kivitelezhetetlen, nem felel meg az érvényes műszaki szabályozásnak és ennek alapján a hatályos és ajánlatkérő által hivatkozott útügyi műszaki előírásoknak sem.
A Döntőbizottság ezt követően vizsgálta, hogy ajánlatkérő jogszerűen hivatkozott-e I. r. kérelmező esetében a Kbt. 85. §-ának a megsértésére.
A Kbt. 85. §-a szerint az ajánlatok elbírálása során az ajánlatkérő írásban és a többi ajánlattevő egyidejű értesítése mellett felvilágosítást kérhet az ajánlattevőtől a kizáró okokkal, az alkalmassággal, illetőleg az ajánlati felhívásban vagy a dokumentációban előírt egyéb iratokkal kapcsolatos nem egyértelmű kijelentések, nyilatkozatok, igazolások tartalmának tisztázása érdekében. Ez azonban nem eredményezheti az ajánlat módosítását.
A Döntőbizottság fentebb már utalt arra, hogy ajánlatkérő a műszaki kérdésekben a tárgyalást lezártnak tekintette, így a 2006. június 21-i ajánlat beadását követően nem volt lehetőség az ajánlat módosítására. Erre ajánlatkérő a felvilágosítást kérő levélben külön is felhívta az ajánlattevők figyelmét.
Az I. r. kérelmező 2006. július 10-én ajánlatkérői kérdésre megadta a többlet talajcsere költségeinek tételenkénti, ellenőrizhető módon történő részletezését, valamint azt, hogy ez az ajánlati ár kialakítását hogyan, milyen módon befolyásolta, bemutatták azt is, hogy a többletköltség mely tételsorokba került beépítésre. Kérelmező megjegyezte azt is, hogy szakvélemény készült megrendelésükre, melynek eredményeként a 178+950 km, a 187+300 km-szelvények térségét megvizsgálva, a tervben szereplő töltésalapozási megoldást süllyedésvizsgálattal ellenőrizve megfelelőnek tartotta, így ezeken a szakaszokon módosításra nem került sor.
I. r. kérelmező ekkor becsatolta a BMGE geotechnikai tanszékének szakértői véleményét. A szakértői vélemény megállapította, hogy a területről kazettaszerűen már kitermelték a tőzeg egy részét. A kitermelést és a maradék tőzeg eltávolítását követően átlagosan az eredeti terepszinttől 1,7 m vastag talajcsere válik szükségessé szemcsés anyagból, geotextília és kétirányú georács beépítése mellett.
A geotextília és georács beépítési szintje az építés közbeni talajvízszint ismeretében határozható meg úgy, hogy az eredeti térszín alatt megfelelő geometriával kialakított sík és közel száraz felületet kell biztosítani. A geotextília és georács elhelyezése előtt a mérnök által egyeztetett keresztszelvényekben süllyedésmérő helyeket kell kialakítani. Az eredeti terv szerint (talajcsere nélkül) számításaik szerint 75 cm süllyedés keletkezett volna 10 hónapos elsődleges konszolidációs idővel. Az elmúlt időszakban történt kitermelés ugyanakkor szükségessé tette a részleges talajcserét. Ez a talajcsere a süllyedéseket és a konszolidációs időt kedvezően befolyásolja. Számításaikat erre az esetre is elvégezték, melyek eredményeként a töltés várható süllyedése az elsődleges konszolidációs elmélet alapján 30 cm. A másodlagos konszolidációt és az oldalkitérést is figyelembe véve a 30 év alatt várható süllyedések nagysága: 45 cm. A pályaszerkezet-építési ütemet – ha szükségessé teszi, a konszolidációs időt – túltöltéssel gyorsítani lehet. Figyelembe véve a viszonylag alacsony töltésmagasságot a süllyedések folyamatos kontrolálása mellett, a földmű egy ütemben talajtörés veszélye nélkül megépíthető. A helyszíni vizsgálatok alapján a talajvíz helyzete tág határok között változik a határárok vízszintjének függvényében. Szükség esetén részleges talajvízszint süllyesztéssel a konszolidációs idő is gyorsítható.
A fenti körülményeket figyelembe véve ezen szakaszon a pályaszerkezet építését a kivitelezési idő utolsó szakaszában javasolják. I. r. kérelmező csatolta továbbá a szakvélemény részét képező számítási mellékleteket, valamint csatolta a talajcsere többlet mennyiségi eltérését 25 314 m3-t és ennek költségkihatását. I. r. kérelmező rögzítette is, hogy a tervezett 1,1 m-es feltöltés helyett a szakvélemény 1,7 vtg. szemcsés feltöltést javasolt, ez pedig a tervezettől eltérően 24 245 m3 többlet kavicsfeltöltést igényel.
A Döntőbizottság megállapította, hogy kérelmező a felvilágosításra adott válaszában módosította a korábbi ajánlatát, ugyanis a korábbi ajánlatban kizárólag talajfeltöltéssel, míg a kérdésre adott válaszában már talajcserével kívánta megoldani a tőzeges talajproblémát.
Ez pedig a Kbt. 85. §-át sérti, ugyanis I. r. kérelmező módosította az ajánlata műszaki tartalmát, ez pedig sértette az ajánlatkérői feltételeket, tehát az ajánlat érvénytelenségéhez vezetett.
A Döntőbizottság ez alapján megállapította, hogy ajánlatkérő döntése az érvénytelenné nyilvánítás tárgyában, illetve a Kbt. 85. §-ában foglaltakra jogszerű volt.
A Döntőbizottság ezt követően ajánlatkérőnek a II. r. kérelmező ajánlata érvénytelenné nyilvánító döntésének a jogszerűségét vizsgálta. A III. r. kérelmező ajánlatának egyik érvénytelenné nyilvánítási oka szintén az illegális tőzeg kitermeléssel érintett területre ajánlott műszaki javaslat meg nem felelősége volt. A Döntőbizottság ezt a kérdéskört is itt teszi vizsgálat tárgyává.
A II. r. kérelmező esetében ajánlatkérő azt nem vitatta, hogy a 2006. június 12-i tárgyalások alapján a korábban kiadott tervtől eltérő műszaki javaslatot tett, azonban ajánlatkérő álláspontja szerint ez a műszaki javaslat nem felelt meg az ajánlati felhívás, illetve dokumentáció ajánlatkérő által megjelölt pontjainak.
II. r. kérelmező első ajánlatának 773. oldalán csak anyagminőségekre adott javaslatot (geotextília töltésalapozás: TIPTEX 250 gr/m2, georács töltésalapozás és háttöltés: SECUGRID 40/40). Kiemelésre került ezen túlmenően, hogy különös gondot kívánnak fordítania a konszolidáció idejének biztosítására, összhangban a talajmechanikai szakvéleményben foglaltakkal. A módosított ajánlatban a következő javaslat szerepelt. Tekintettel arra, hogy az autópálya 187+500–188+500 km-sz. közötti szakasz térségében az elmúlt időszakban (a tárgyaláson átadott felmérési helyszínrajz és tájékoztató tömegszámítás szerinti) tőzegkitermelés folyt, ezért az ajánlatkérési dokumentációban szereplő, töltésalapozásra vonatkozó műszaki megoldás nem építhető meg. Így módosított ajánlatukban a jelenleg meglévő (és ajánlattevő által ellenőrzött) állapot figyelembevételével az új műszaki megoldásra a 2. sz. melléklet részeként tesz javaslatot. A megvalósításhoz szükséges, valamennyi munkanemre vonatkozóan meghatározott költségek az ajánlati árában szerepelnek.
Az ajánlat 177. oldala tartalmazta a tőzegkitermeléssel érintett szakasz vonatkozásában a töltésalapozás vastagságát, mely 20–170 cm közötti, továbbá „kapilláris-megszakítóréteget” kíván ajánlattevő megvalósítani mindenhol 30 cm vastagságban.
II. r. kérelmező az ajánlatkérői felvilágosításra adott válaszában csatolta a módosított ajánlatban megadott tőzeges területre vonatkozó műszaki javaslatuk többletköltségeinek kimutatását. Nyilatkoztak, hogy a meghatározott többletköltséget a 2. szakasz földmunkái között külön tételben szerepeltetik.
„Válasz a felvilágosítás kérésre” című beadvány 211. oldala tartalmazta 32 000 tételszám alatt a földmunkákat, melynek altételei voltalt 32 130-as sorszámmal. A töltésalapozás geotextíliával 32 131, töltésalapozás georáccsal 32 134 alatt, geoműanyagok feltöltése szemcsés anyagból. Ezen túlmenően megjelölésre kerültek a szükséges mennyiségek és az ehhez kapcsolódó költségek.
A Döntőbizottság a fentiekben már többször utalt arra, hogy jelen közbeszerzési eljárás tárgya tervezés és kivitelezés volt.
Ebből következően a nyertes ajánlattevő kötelezettsége az eljárás eredményeként a tervek elkészítése, a tervek jóváhagyatása és a szakhatóságok által elfogadott tervek alapján a kivitelezés megvalósítása.
A fentiek figyelembevételével ajánlatkérő nem várhatta el jogszerűen és ajánlattevők számára nem is volt kötelezettség egy teljesen kidolgozott műszaki megoldás kidolgozása, ugyanis ez csak és kizárólag a tervkészítés menetében történhet meg.
A fentiek alapján a Döntőbizottság csak azt vizsgálhatta, hogy a benyújtott ajánlatban javasolt műszaki megoldás megfelelt-e az ajánlattételi felhívás és a dokumentáció előírásainak.
A II. r. kérelmező ajánlatkérő által sem vitatottan eleget tett a 2006. június 12-i tárgyaláson megfogalmazott ajánlatkérői elvárásnak és az eredetileg a dokumentációban megadott műszaki megoldástól eltérő javaslatot tett.
A Döntőbizottság azt is hangsúlyozni kívánja, hogy ajánlatkérő ugyan elvetette a dokumentációban megjelölt műszaki megoldást, de lényegében az új műszaki javaslattal szemben támasztott ajánlatkérői igényként semmilyen útmutatót nem adott az ajánlattevők számára.
Ennek alapján ajánlattevők feladata volt az új műszaki megoldás kidolgozása, amelynek egyetlen korlátja volt, hogy a dokumentációban adott megoldásra nem lehetett ajánlatot tenni.
A kérelmező ennek a követelménynek eleget tett.
Ajánlatkérő az érvénytelenség okaként hivatkozott a dokumentáció 1. kötet III.3. pontjára, mely általánosságban tartalmazza, hogy a javasolt műszaki megoldásnak meg kell felelnie az ércvényes műszaki szabályozásnak és az útügyi műszaki előírásokra.
Ajánlatkérő azonban konkrétan nem adta indokát, hogy a javasolt műszaki megoldás miért, mi okból nem elégíti ki a hivatkozott előírásokat, általánosságban közölte csak, hogy a javasolt műszaki megoldás eredményeként egyenlőtlen süllyedés következne be.
A jogorvoslati eljárásban készített és becsatolt szakértői vélemény sem jelöli meg konkrétan, hogy a kérelmező által javasolt műszaki megoldás mi okból nem megfelelő, hanem ad egy általa helyesnek ítélt megoldást.
A jelen vizsgálat alapját képező közbeszerzési eljárásban a tervezés a szerződés során történik, az ajánlatban ennek megfelelően nem várható el a tervezési munka megelőlegezése.
A II. kérelmező műszaki javaslatai konkrétan nem ütközik a dokumentáció előírásaiba. A vonatkozó műszaki előírások idézett – általános – követelményeinek teljesíthetősége nem kizárt. Az utólagos ajánlatkérői műszaki szakvélemény nem képes a jelen fázisban (tervezést megelőzően) konkrét elemzést adni. A szakvélemény állítása szerint a „várható követelményekre figyelemmel” ütközik a vonatkozó előírásokba.
III. r. kérelmező alapajánlatában a talajfeltöltéssel kapcsolatosan műszaki megoldásra nem tesz javaslatot. A módosított ajánlata szerint az ajánlatkérő a tárgyaláson tett nyilatkozatára geodéziai mérést végeztek 2006. június 18-i dátummal lezárva és ezen állapotoknak megfelelően került sor a költségek módosítására. A kitermelt bányagödrök feltöltését az eredeti, terv szerinti kialakítandó töltés alapszintig geotextília fektetés, georács terítés, szemcsés anyagfeltöltés technológiával kívánják megvalósítani. A geotechnikai mérnök javaslata alapján a kritikus altalaj viszonyokat MENARD presszióméterrel fogják ellenőrizni megfelelő sűrűségben és mélységben. Jelentősebb, süllyedésre hajlamos zónákban méretezett, majd az építés során ellenőrzött MENARD-féle dinamikus talajcserét fognak javasolni, ami 400 000 m2-en a 145–170,7 km-sz. között is bizonyította hatékonyságát. A kisebb kockázatú, nem szerves, de összenyomódásra hajlamos töltéseknél méretezett függőleges szalagdrén és megfelelő vastagságú kapilláris megszakító rétegként is szolgáló vízkivezető réteget kívánnak tervezni. Szükség esetén többletteher ideiglenes felhordásával gyorsítják a konszolidációs időt.
III. r. kérelmező a felvilágosító kérdésre rögzítette, hogy a módosított ajánlat beadásáig rendelkezésre álló időben ellenőrző geodéziai felmérést végeztetett és annak ismeretében tette meg végleges ajánlatát az érintett szakasz földmunkáira vonatkozóan. Nyilatkozott arra, hogy mely tételsorba, milyen növekménnyel számolt. Ehhez megadta a mennyiséget és az egységárat. Műszaki javaslata elutasítását ajánlatkérő okszerűen nem indokolta meg. A III. r. kérelmező kétségtelenül új megoldást javasolt a dokumentációban foglaltakhoz képest, emellett az ajánlatkérő által is felvetett dinamikus talajcserét szerepeltette. Érvényes műszaki ajánlatnak kell tekinteni a II. r. kérelmezőnél kifejtett indokok alapján.
A II. r. és a III. r. kérelmezői ajánlat fenti okra alapított érvénytelenné nyilvánítása tehát jogsértő volt.
Tekintettel arra, hogy II. r. kérelmező esetében ajánlatkérő egy érvénytelenségi okot jelölt meg, amely vonatkozásában a Döntőbizottság megállapította, hogy nem áll fenn, így az ajánlatkérő megsértette a Kbt. 121. § (8) bekezdésére, a Kbt. 88. § (1) bekezdésének f) pontjára tekintettel a Kbt. 81. § (3) bekezdését.
A Döntőbizottság ezt követően vizsgálta a III. r. kérelmező ajánlatával összefüggésben az ajánlatkérő által hivatkozott további 3 érvénytelenségi ok fennállását.
Az első érvénytelenségi ok, hogy a 2006. július 10-én benyújtott nyilatkozata szerint az ajánlati ár meghatározásakor a tájékoztató ár meghatározásához kiadott mennyiség kimutatás mennyiségeit vette figyelembe. Ajánlatkérő a jelen közbeszerzési eljárásban kétféle ellenszolgáltatás meghatározását kérte, egy tájékoztató árat és egy ajánlati árat. A tájékoztató árhoz megadta a tételes mennyiségi kimutatást, az ajánlati árhoz tételsort adott mennyiségi adatok nélkül.
Kérelmező ez utóbbit az első ajánlatában beárazta a 387. oldaltól kezdődően a 427. oldalig, azonban mennyiségi adatokat nem tüntetett fel. Kérelmező a 2006. július 21-én beadott ajánlatában hasonló módon járt el az 53. oldaltól kezdődően a 66. oldalig árajánlatot adott, de a mennyiségi adatokat mellőzte.
Ajánlatkérő ezen okra alapítottan küldte meg kérelmező részére a dokumentációban is kiadott tételsort, hogy adják meg az ár kialakításához tartozó figyelembe vett mennyiségeket.
A feltett kérdésre kérelmező nyilatkozata az volt, hogy az eredeti ajánlatában is a módosított mennyiség kimutatás szerint árazták be a tételeket, de ezek a módosítások csak az árban kerültek figyelembevételre, a mennyiségi eltérések a mennyiségi oszlopban nem kerültek feltüntetésre.
Ajánlatkérő az ajánlati dokumentáció 1. kötet II.2. pontjában előírta, hogy az ajánlattevőnek építményenként részletesen kidolgozott műszaki javaslatban kell bemutatnia, hogy – többek között – a hivatkozott GKM utasításban és az általános tájékoztató és tervezési diszpozíciós javaslatban rögzített előírások közül melyeket és milyen mértékben vett figyelembe az ajánlati ár kialakítása során.
A III. r. kérelmező a 2006. július 7-i válaszában azt nyilatkozta, hogy a mennyiségi eltéréseket nem tünteti fel, hanem ezen árkülönbözetek az egységárba kerültek realizálásra és ennek megfelelően töltötte ki a főtevékenységeket tartalmazó kimutatást. Kérelmező tehát saját maga nyilatkozott úgy, hogy nem mutatja be – a dokumentációban előírtak ellenére – a saját maga által kidolgozott ajánlati árhoz a mennyiségi eltéréseket.
Kérelmező az ajánlatkérő fenti előírásának nem tett eleget, így ajánlatkérő döntése ez okból az érvénytelenné nyilvánítás tárgyában jogszerű volt.
Ajánlatkérő második érvénytelenségi okként a földutakra vonatkozó előírások okozta mennyiségváltozást jelölte meg.
Ajánlatkérő a 2006. június 12-i tárgyaláson a mezőgazdasági utak tervezésénél figyelembeveendő szempontokat megadta.
Ajánlatkérői kérdésre kérelmező azt a választ adta, hogy százalékos arányos csökkentést alkalmaztak az alábbi tételfőcsoportokon belül.
– 32 100 terület előkészítő földmunkák,
– 32 200 földmű építés,
– 32 300 földmű felső zónájának építése.
Kérelmező egyben közölte azt is, hogy a földutak építésénél a burkolati rétegek építése az egész nyomvonal hosszra nem jellemző (csak a csomópontoknál és műtárgyi átvezetéseknél), így ezen tételcsoportoknál csökkentést nem vettek figyelembe. Ennek megfelelően készítették el a 3. sz. táblázatot, amelyet csatoltak a kérdésekre adott válasz 119. oldalán.
A 3. sz. melléklet bemutatta a földutakat, a módosított mennyiségeket, azonban a burkolat rétegek esetében módosított mennyiségi eltérés nem jelent meg.
Mindezek alapján jogszerűen állapította meg az ajánlatkérő, hogy az ajánlat nem teljesíti ebben a körben az idézett elvárásokat.
Ajánlatkérő negyedik érvénytelenségi okként jelölte meg, hogy III. r. kérelmező a magyarországi szabályozástól eltérően az európai gyakorlat szerinti paramétereket kívánja alkalmazni.
Kérelmező alapajánlatának 431. oldalán a tervezési koncepciót ismerteti, amelyben többek között hivatkozik arra, hogy a tervezést úgy fogja irányítani, hogy a . 130 km/óra tervezési sebességhez tartozó európai elfogadott paramétereket alkalmaz úgy a domború lekerekítő ívek, mint a homorú ívek esetén. Hivatkozott itt arra is, hogy a magyarországi szabályozástól eltérően az európai gyakorlat szerint 1000 m helyszínrajzi ív felett nem alkalmaz túlemelést. A magyar pazarló 4%-os indokolatlanul nagystílű, ezért drága, maximális emelkedővel szemben az európai gyakorlatban elfogadott 5%-ot javasolják.
A 2006. június 21-én benyújtott ajánlatában kérelmező a műszaki javaslat kiegészítésében a 133. és 137. oldalakon nyilatkozott, hogy a módosított tervezői javaslat alapján a 130 km/óra tervezési sebesség figyelembevételével az útügyi műszaki előírásokban foglaltak szerint került kidolgozásra. A hidak háttöltésének tervezése során szintén útügyi műszaki előírások alapján jártak el. A magyar szabályokat vették figyelembe a földmű állékonyság számításánál, a biztonsági tényezők meghatározásánál is.
A fenti ellentmondásra ajánlatkérő rákérdezésére kérelmező válaszában akként nyilatkozott, hogy az alapajánlatában a GKM levél elvárásainak megfelelő költségcsökkentő alternatív megoldásokat részletezte és ugyanebből a célból hivatkozott a végleges ajánlata 197. oldalán is arra, hogy úgy fogja a tervezést irányítani, hogy a 130 km/óra tervezési sebességhez az európai elfogadott paramétereket fogja alkalmazni. „Mivel ez a dokumentum félreértésre adhat okot kérjük tárgytalannak tekinteni.”
A fentiek alapján az ajánlatkérő már nem volt abban a helyzetben, hogy a végleges műszaki ajánlatban is megerősített ajánlattevői nyilatkozatot tárgytalannak tekintse, mert ekkor már a műszaki ajánlat esetében már ajánlati kötöttség állt fenn.
Erre tekintettel helyesen állapította meg ajánlatkérő az érvénytelenségi okot.
A Döntőbizottság ezt követően vizsgálta, hogy a IV. r. kérelmező ajánlata az ajánlatkérő által megadott okokra tekintettel jogszerűen került-e érvénytelenné nyilvánításra. Ajánlatkérő két érvénytelenségi okot jelölt meg kérelmező ajánlatával kapcsolatosan. Az egyik érvénytelenségi ok az volt, hogy a kérelmező annak ellenére, hogy a cölöpfalat megépíteni nem kívánja, az ajánlati költségvetésben a megépítés költségeit szerepelteti.
A Döntőbizottság áttekintette kérelmező ajánlatát.
A kérelmező 2006. május 31-én benyújtott alapajánlatának 453. oldalán nyilatkozik, hogy a kivitelezést az ajánlati dokumentációban foglalt műszaki tartalommal kívánja megvalósítani. Az ajánlat 411. oldalán szerepelteti a cölöpfal építését és annak költségeit a műszaki javaslatában.
Ajánlatkérő a 2006. június 12-i tárgyaláson felkérte az ajánlattevőket a műszaki tartalom vonatkozásában az ajánlat módosítására, így többek között közölte, hogy a cölöpfal építése elhagyható. Kérelmező a fentiek ismeretében nyújtotta be módosított ajánlatát 2006. június 21-én, mely módosított ajánlatban a 103. oldalon megadta a műszaki tartalom csökkentésének egyes tételeit mennyiséggel és ajánlati árral. Ezek között azonban nem szerepeltettette a cölöpfal építésének elmaradását és ezzel összefüggésen a költségek csökkenését. Ebből pedig az következik, hogy kérelmező a cölöpfal megépítését továbbra is fenntartotta.
Az ajánlatkérői kérdésre kérelmező válaszának 5. oldalán jelezte, hogy az adott km-szelvények között a cölöpfal építésének elmaradása is kielégíti az út 2–1.222 útügyi műszaki előírás feltételeit, így a cölöpfal építése elhagyható. Egyben jelezte a cölöpfal építésének a jelzett költségösszegét is. Kérelmező hivatkozott arra is, hogy a 2006. június 20-án beadott módosított ajánlata tévesen tartalmazza a cölöpfal kiépítésének a költségét, és kérte ennek figyelembevétele nélküli elbírálását.
A Döntőbizottság álláspontja szerint a cölöpfal építésének utóbb történő elhagyása az ajánlat műszaki tartalmának módosítását eredményezi. A tárgyalásos eljárásban ajánlatkérő egyértelműen jelezte, hogy 2006. június 21-vel történő ajánlatok beadása esetében a műszaki tárgyalást lezártnak tekinti. A műszaki tartalom vonatkozásában ily módon az ajánlati kötöttség bekövetkezett 2006. június 21-én. A felvilágosítást kérő levelében 2006. június 30-án egyértelműen közölte, hogy a felvilágosítás kérésre adott válasz során az ajánlatok nem módosíthatók, mert a műszaki kérdések tárgyalását lezárnak tekinti.
A fentiekre tekintettel ajánlatkérő jogszerűen döntött a kérelmező ajánlatának érvénytelenné nyilvánítása tárgyában.
A kérelmező lényegében a fentieket maga sem vitatta, csupán arra hivatkozott, hogy a közbeszerzési eljárás menetében csak a végső, 2006. július 28-án beadott ajánlatban volt lehetősége a cölöpfal építési költségének az elhagyására.
A Döntőbizottság álláspontja szerint ez a hivatkozás relevanciával nem bír, ugyanis a műszaki tartalom módosult, amelyre az eljárás ezen szakaszában már az ajánlati kötöttség fennállt.
A kérelmező esetében ajánlatkérő másik érvénytelenségi okként azt jelölte meg, hogy a meghatározott km-szelvények közötti szakasz töltésalapozásának költségeit nem az ajánlati költségvetés megfelelő sorában szerepeltette, hanem arra az egységárakban szereplő fedezet biztosít forrást. Kérelmező a felvilágosítás kérésre adott válasza 6. pontjában nyilatkozta, hogy a tőzeges terület töltésalapozásának költsége nem önálló tételsorokba került beépítésre, hanem az egységárakban szereplő fedezet biztosít rá forrást.
Előbbiekkel kérelmező lényegében elismerte, hogy a költségekben jelentkező eltéréseket nem az ajánlatkérő igényének megfelelően jelenítette meg. Amennyiben kérelmező számára nem volt világos, egyértelmű ajánlatkérői előírás, kérdést tehetett volna fel rá, illetve tisztázhatta volna az érvényes ajánlattétel követelményét. Miután ezt nem tett, hanem saját belátása szerint végezte el a tételek beárazását, ajánlata nem felelt meg a dokumentáció feltételének.
Ezt követően kérelmezők kérelmei alapján vizsgálta, hogy ajánlatkérő a Kbt. alább idézett rendelkezéseinek betartásával járt-e el.
A Kbt. 93. § (1) bekezdése alapján az ajánlatkérő köteles az ajánlattevőt írásban tájékoztatni kizárásáról, a szerződés teljesítésére való alkalmatlanságának megállapításáról, ajánlatának a 88. § (1) bekezdése szerinti egyéb okból történt érvénytelenné nyilvánításáról, valamint ezek indokáról, az erről hozott döntést követő öt napon belül.
A Kbt. 96. § (1) bekezdése szerint az eredményhirdetés során az ajánlatkérő köteles ismertetni a 93. § (2) bekezdése szerinti összegezésben foglalt adatokat. Az írásbeli összegezést az eredményhirdetésen jelen levő ajánlattevőknek át kell adni, a távollevő ajánlattevőknek pedig az eredményhirdetést követően haladéktalanul, de legkésőbb két munkanapon belül meg kell küldeni.
A fenti két rendelkezés azt a kötelezettséget írja elő ajánlatkérőnek, hogy egyrészt köteles írásban tájékoztatni az ajánlattevőket az ajánlat érvénytelenné nyilvánításáról és azok indokairól, másrészt pedig az eredményhirdetésen szóban köteles ajánlatkérő ismertetni az összegezésben lévő adatokat, így többek között az érvénytelen ajánlatok esetében az érvénytelenné nyilvánítás indokát is.
A kérelmezők a fenti két jogszabályhely megsértését arra alapították, hogy ajánlatkérő az ajánlatuk érvénytelenné nyilvánítását nem indokolta megfelelően.
A Kbt. két jogszabályi rendelkezésének összevetése alapján az állapítható meg, hogy ajánlatkérő mind írásban, mind szóban köteles az érvénytelenné nyilvánítás indokát megadni. A Kbt. további előírást nem ad arra nézve, hogy az indokolási kötelezettség tartalmilag milyen követelményeknek feleljen meg, azaz nincs előírás a részletezettségére, terjedelmére vonatkozóan. Az indokolás célját tekintve azonban az egyértelmű, hogy az indokolásnak ki kell elégíteni azt a követelményt, hogy abból egyértelműen megállapítható legyen az érvénytelenné nyilvánítás tényleges oka, azaz megállapítható legyen, hogy az ajánlat milyen okból nem felelt meg az ajánlati felhívás és a dokumentáció feltételeinek.
A Döntőbizottság áttekintette az ajánlatkérő által készített összegezést, amely alapján megállapította, hogy az érvénytelen ajánlatok esetében ajánlatkérő megjelölte azt a jogszabályi rendelkezést, amelyre alapította az érvénytelenséget, nevezetesen a Kbt. 88. § (1) bekezdésének f) pontját. A jogszabályi hivatkozáson túlmenően tartalmilag, szövegesen is magyarázatát adta, hogy az ajánlat mi okból nem felelt meg az ajánlatkérői előírásoknak, utalt a dokumentáció pontjaira, annak szöveges tartalmának idézése mellett, utalt jogszabályi követelményekre, és ismertette az ajánlat idevonatkozó tartalmát is.
A Döntőbizottság a fentiekre tekintettel megállapította, hogy ajánlatkérő a Kbt.-ben előírt indokolási kötelezettségét teljesítette, az indokolás alapján az érvénytelenné nyilvánítás oka és indoka megállapítható volt.
A fentieket az is alátámasztja, hogy maguk a kérelmezők jogorvoslati kérelmeikben részletesen vitatni tudták az ajánlatkérői megállapításokat, ennek hiányában kérelmük csak arra irányulhatott volna, hogy ajánlatkérő jogsértően döntött az érvénytelenné nyilvánítás tárgyában.
Kérelmezők mindegyike hivatkozott az alapelvek megsértésére is. A kérelmezők az alapelvek sérülését abban látták, hogy ajánlatkérő jogsértő módon döntött az ajánlatuk érvénytelenné nyilvánításáról, illetve nem indokolta az ajánlatuk érvénytelenné nyilvánítását, valamint hivatkozás történt I. r. kérelmező részéről arra is, hogy az alapelvi rendelkezések megsértésével folytatta le ajánlatkérő a közbeszerzési eljárását. A fentiekben általánosságban megfogalmazott alapelvi sérelmek megjelölésén túlmenően egyedül II. sz. kérelmező jelölt meg e körben konkrét jogsértést, nevezetesen, hogy míg ajánlatkérő más ajánlattevő részére biztosította az ajánlatban meglévő nem egyértelmű kijelentések tisztázását, esetében ezzel a lehetőséggel nem élt.
A Döntőbizottság álláspontja szerint az alapelvi rendelkezések megsértésére történő hivatkozások megalapozatlanok.
A Döntőbizottság rámutat arra, hogy amennyiben ajánlatkérő magatartása a Kbtben konkrétan nevesített jogszabályi rendelkezésbe ütköztethető, úgy nem alkalmazható egyidejűleg a generálklauzulaként megfogalmazott alapelvek megsértésének a kimondása is.
A Döntőbizottság áttekintette a rendelkezésre álló iratok alapján a közbeszerzési eljárás lefolytatásának a menetét. A rendelkezésre bocsátott iratok alapján egyértelműen megállapítható volt, hogy ajánlatkérő az alapelvi rendelkezéseket az eljárás lefolytatása során nem sértette meg, az esélyegyenlőség alapelvi rendelkezésének a betartása megtörtént. Ajánlatkérő a tárgyalásokat minden ajánlattevővel azonosan folytatta le, ezt alátámasztják a tárgyalásról készített jegyzőkönyvek, az ajánlattevők tájékoztatása az eljárási cselekményekről azonos tartalomban, azonos időpontban, azonos módon, fax útján történt. Az ajánlattevők részére megfogalmazott felvilágosítást célzó kérdések tartalmában is azonosak voltak.
A Döntőbizottság megjegyzi, hogy az alapelvek tárgyalásos eljárásban történő érvényesülésének kötelezettségét a Kbt. 128. § (2) bekezdése külön is megfogalmazza, amikor arról rendelkezik, hogy az ajánlatkérőnek a tárgyalások során is biztosítania kell az egyenlő bánásmódot az ajánlattevők számára, így különösen az ajánlatkérő által adott bármilyen tájékoztatást az összes ajánlattevőnek meg kell adni. A fenti jogszabályi rendelkezés megsértésre pedig maguk kérelmezők sem hivatkoztak.
Ajánlatkérő biztosította a nyilvánosság alapelvi rendelkezését abban a tekintetben, hogy az eljárás menetében benyújtott módosított ajánlatok esetében is nyilvános bontást tartott, ahol ismertetésre kerültek az ajánlati tartalmi elemek.
Az érvénytelenné nyilvánítás valamint az indokolási kötelezettség elmulasztását a Kbt. nevesítetten megfogalmazza és e körben elkövetett jogsértés a Kbtt konkrét rendelkezésébe ütköztethető. A kérelmezők esetében az érvénytelenné nyilvánítás oka is jórészt azonos volt, kérelmezők pedig maguk sem tudtak olyan többlet tényállási elemet megjelölni e körben, amely alapján az alapelvi rendelkezések megsértése kimondható lenne.
A II. r. kérelmező azon hivatkozás, hogy más ajánlattevő részére biztosított ajánlatkérő lehetőséget magyarázatadásra, számukra pedig nem, szintén nem megalapozott.
A rendelkezésre álló iratok alapján mint fentebb már utalt rá a Döntőbizottság, hogy a felvilágosítás kérésekre azonos tartalommal került sor, így e körben az alapelvi rendelkezés megsértése nem merül fel. A Döntőbizottság álláspontja szerint ugyanakkor a felvilágosítás kérés jogintézménye csak lehetőség és nem kötelezettség az ajánlatkérő számára, az ajánlattevő feladata és felelőssége az ajánlatának egyértelművé tétele, a nem egyértelmű, félreérthető kijelentések esetleges hátrányát viselnie kell.
A Döntőbizottság ezt követően II. r. kérelmező kérelme alapján vizsgálta, hogy a nyertes ajánlattevő az ajánlattételi felhívás, a dokumentáció, illetve a jogszabályi előírásoknak megfelelően bocsátotta-e ajánlatkérő rendelkezésére az ajánlati biztosítékot, azaz az ajánlat e tekintetben érvényesnek minősül-e. A Döntőbizottság elsődlegesen ajánlatkérő eljárásjogi kifogása alapján vizsgálta, hogy a II. r. kérelmező ügyfélképessége fennáll-e a nyertes ajánlat érvényességének vitatása tárgyában.
A Kbt. 323. § (1) bekezdése szerint kérelmet nyújthat be az ajánlatkérő, az olyan ajánlattevő, részvételre jelentkező vagy egyéb érdekelt (a továbbiakban: kérelmező), akinek jogát vagy jogos érdekét az e törvénybe ütköző tevékenység vagy mulasztás sérti vagy veszélyezteti.
Nem vitathatóan a II. r. kérelmező a közbeszerzési eljárás résztvevője volt, és mint alkalmasnak minősített részvételre jelentkező ajánlatot is benyújtott, így a közbeszerzési eljárás mindkét szakaszában részt vett.
A Kbt. szabályozása értelmében az érvénytelenné nyilvánított ajánlattevő az eljárás további szakaszában nem vehet részt, azaz az ajánlatok megadott elbírálási szempontok szerinti értékelése már az érvénytelen ajánlat nélkül történik [Kbt. 81. § (4) bekezdése]. Ennek alapján általánosságban rögzíthető, hogy az érvénytelen ajánlattevő jogát, jogos érdekét nem sértheti az érvényes ajánlatok értékelése, a nyertes ajánlat kiválasztása az előzetesen megadott bírálati szempontok alapján.
A jog, jogos érdeksérelem fennállását, megvalósulását ugyanakkor mindig a konkrét ügy alapján kell megítélni.
Jelen közbeszerzési eljárásban a II. r. kérelmező nem azt vitatta, hogy ajánlatkérő az előzetesen megadott bírálati szempontok figyelembevételével jogszerűen döntött-e a nyertes ajánlat kiválasztásáról, hanem azt, hogy a nyertes ajánlat érvényessé nyilvánítása jogszerűen történt-e. A kérelmező jogos érdekeltsége nem vitathatóan fennáll a tekintetben, hogy ajánlatkérő a beadott ajánlatok érvényessége, illetve érvénytelensége körében jogszerű döntést hozott, e kérdéskör megítélésénél azonos szempontok alapján ítélte-e meg az ajánlatokat.
A fenti okfejtés alapján II. r. kérelmező ügyfélképessége a nyertes ajánlat érvényességének vitatása tárgyában fennáll, függetlenül attól, hogy saját ajánlata érvényes-e vagy érvénytelen.
Ennek alapján a Döntőbizottság érdemben vizsgálta, hogy a nyertes ajánlat megfelel-e az ajánlati biztosítékkal kapcsolatos jogszabályi, illetve ajánlatkérői előírásoknak.
A Kbt. 59. § (1) bekezdése értelmében az ajánlatkérő az eljárásban való részvételt ajánlati biztosíték (a továbbiakban: biztosíték) adásához kötheti, amit az ajánlattevőnek ajánlata benyújtásával egyidejűleg vagy az ajánlatkérő által az ajánlati felhívásban meghatározott időpontig, az ott megjelölt mértékben kell az ajánlatkérő rendelkezésére bocsátania. Az ajánlattevőnek igazolnia kell, hogy a biztosítékot az ajánlatkérő rendelkezésére bocsátotta.
A Kbt. 59. § (2) bekezdése szerint pedig a biztosíték az ajánlattevő választása szerint teljesíthető az előírt pénzösszegnek az ajánlatkérő bankszámlájára történő befizetésével, bankgarancia biztosításával vagy biztosítási szerződés alapján kiállított – készfizető kezességvállalást tartalmazó – kötelezvénnyel. A befizetés helyét, illetőleg az ajánlatkérő bankszámlaszámát, továbbá a befizetés igazolásának módját az ajánlati felhívásban meg kell határozni.
A Kbt. 127. § (3) bekezdése pedig specifikus szabályként a tárgyalásos eljárásokra vonatkoztatóan rögzíti, hogy az ajánlati biztosíték kizárólag a szerződéskötésnek az ajánlattevő érdekkörében felmerült okból történő meghiúsulása esetére köthető ki.
A Kbt 88. § (1) bekezdés b) pontja alapján az ajánlat érvénytelen, ha az ajánlattevő a biztosítékot nem vagy nem az előírtaknak megfelelően bocsátotta rendelkezésre.
A Kbt. fentiekben idézett szakasza vagylagosan határozza meg az ajánlatok benyújtásához kötötten az ajánlati biztosíték szolgáltatását, melyet a nyílt eljárás specifikumainak megfelelően szabályozott. A tárgyalásos közbeszerzési eljárásokban a jogalkotó e körben – a fent idézetteken kívül – további előírást, illetve más előírást nem határozott meg.
A Kbt. vagylagos meghatározása lehetőséget biztosít ajánlatkérőnek arra, hogy jogosult választani. A választásához azonban kötve van, aszerint köteles eljárni. Jelen esetben ajánlatkérő a közbeszerzési eljárása során végig következetesen azt választotta és írta elő, hogy megadta, mely időpontra kell benyújtani az ajánlati biztosítékot, és ennek a biztosítéknak,a bankgarancia pontosan mely időpontig kell fennállnia.
A Döntőbizottság a tényállási részben pontosan ismertette ajánlatkérő e körben tett előírásait. Ajánlatkérő részéről e tekintetben az utolsó előírás 2006. május 4-én történt, amikor az ajánlatkérő tájékoztatást adott arról, hogy az ajánlati biztosítéknak, amennyiben bankgarancia formájában került benyújtásra, úgy annak 2006. augusztus 29-ig kell érvényesnek lennie.
Ezen túlmenően ajánlatkérő az ajánlati biztosíték nyújtási kötelezettséget előírásaiban nem kapcsolta össze az ajánlati kötöttség időtartamával sem. Ajánlatkérő ily módon tett előírásait pedig az ajánlattevők a rendelkezésükre álló törvényes határidőn belül nem kifogásolták.
A fentieket összegezve – a Döntőbizottság jogi álláspontja szerint – nem áll fenn sem a Kbt., sem az ajánlatkérői előíráson alapuló jogalap arra, hogy a PVT-M7 Konzorcium 2006. június 23-án benyújtott megfelelő ajánlatát érvénytelenné nyilvánítsa a bankgarancia hiánya miatt, ugyanis PVT-M7 Konzorciumnak az ekkor benyújtott ajánlata a benyújtáskor megfelelt a Kbt. és ajánlatkérő ajánlati biztosíték körében tett előírásának.
Helyesen mutatott rá a nyertes ajánlattevő is arra, hogy az érvénytelenség jogkövetkezményének megfogalmazásakor a jogalkotó maga is a hangsúlyt a nem vagy nem megfelelően történő rendelkezésre bocsátásra helyezte. A Döntőbizottság megjegyzi, hogy az ajánlati kötöttség és az ajánlati biztosíték eltérő jogintézmény, rendeltetése is más. Az ajánlatkérő kizárólag az ajánlat érvényessége, az ajánlati kötöttség tekintetében határozta meg, hogy annak az eredményhirdetéstől számított 60 napig kell fennállnia. Az ajánlati biztosítéktól függetlenül az ajánlati kötöttség érvényesülhet, mint ahogy az olyan közbeszerzési eljárásban is, ahol az ajánlatkérő nem köti ajánlati biztosíték nyújtásához a részvételt.
A Döntőbizottság ezt követően II. r. kérelmező azon kérelmi elemét vizsgálta, hogy jogsértést követett-e el ajánlatkérő amikor – kérelmező kérése ellenére – nem adott tájékoztatást a nyertes ajánlattevő által nyújtott ajánlati biztosíték érvényességéről.
A Kbt. 97. §-a szerint ajánlatkérő az érvényes ajánlatot tevő ajánlattevő kérésére köteles tájékoztatást adni a nyertes ajánlat jellemzőiről és az általa tett ajánlathoz viszonyított előnyeiről a kérés kézhezvételétől számított öt nkanapon belül, figyelembe véve a nyertes ajánlattevő üzleti titokhoz fűződő érdekeit is (73. §).
A Döntőbizottság megállapította, hogy ajánlatkérő nem sértette meg a Kbt. fent idézett Kbt. 97. §-át.
A fenti szakasz ajánlatkérő számára fogalmaz meg tájékoztatás adási kötelezettséget a nyertes ajánlat tartalmi elemeivel kapcsolatosan, a másik ajánlattal szembeni előnyök ismertetésére vonatkozóan. A Kbt. szigorú határidőt is meghatároz, ugyanis ajánlatkérőnek az ilyen irányú kérésre annak beérkezését követő 5 munkanapon belül a választ meg kell adnia.
A Kbt. ugyanakkor nem teszi ajánlatkérő kötelezettségévé, hogy a közbeszerzési eljárásban résztvevő valamennyi ajánlattevő ilyen irányú kérdésére köteles lenne válaszolni, hanem ezt a kört leszűkíti és ajánlatkérő kizárólag az érvényes ajánlatot benyújtó ajánlattevő kérésére köteles tájékoztatást adni a nyertes ajánlat jellemzőiről.
Ajánlatkérő a II. r. kérelmező ajánlatát a Kbt. 88. § (1) bekezdés f) pontja alapján érvénytelenné nyilvánította, így a Kbt. fenti kógens előírása alapján nem tekinthető jogsértőnek, hogy ajánlatkérő az érvénytelen ajánlattevő részére nem adott tájékoztatást a feltett kérdésre sem az eredményhirdetésen, sem az azt követő 5 munkanapon belül.
Az I. r. kérelmező jogorvoslati kérelmében indítványozta a Kbt. 334. §-ra utalással az egész közbeszerzési eljárás, így a nyertesi ajánlat vizsgálatát is. A Kbt. 334. § (1) bekezdése alapján ha a Közbeszerzési Döntőbizottság eljárása során a kérelem, illetőleg a kezdeményezés alapján vizsgáltakon túli jogsértésről szerez tudomást az érdemi határozat [340. § (1) bekezdése] meghozatala előtt, ezek vonatkozásában is eljár hivatalból.
A Kbt. fenti rendelkezése ugyan lehetőséget biztosít a Döntőbizottság számára a hivatalból történő eljárás alkalmazására, azonban ennek feltétele, hogy a kérelemben, illetve a kezdeményezésben megjelölt és nevesített jogsértéseken túlmenően észleljen olyan jogsértést amely indokolttá teszi a hivatalból történő eljárás alkalmazását. Ebből következően a kérelemben általánosságban megfogalmazott, minden konkrét indokolást nélkülöző jogsértések hivatalból történő vizsgálatára lehetőség nincs. A Döntőbizottság megjegyzi azt is, hogy a hivatalból történő vizsgálat végzése csupán lehetősége, de nem kötelezettsége a Döntőbizottságnak, így fenti indokokra tekintettel I. sz. kérelmező indítványát elutasította.
Az I. és III. r. kérelmező indítványozta igazságügyi szakértő kirendelését, mely indítványt a Döntőbizottság az alábbi indokokra tekintettel utasított el.
A Döntőbizottságnak abban a jogkérdésben kellett állást foglalnia, hogy az III. r. kérelmezőknek a tőzegkitermeléssel érintett területre adott ajánlatában megadott műszaki megoldása megfelelt-e az ajánlati felhívás, dokumentáció, illetve ajánlatkérő által a tárgyaláson megfogalmazott előírásainak. A fentiek alapján a vitatott kérdés megítélése nem műszaki, hanem jogi megítélésű volt, így a szakértő kirendelése mellőzhető volt.
A Döntőbizottság az eljárása során ideiglenes intézkedést nem alkalmazott, mert annak jogszabályi feltételei nem álltak fenn.
A Döntőbizottság a Kbt. 318. § (1) bekezdésében biztosított jogkörében eljárva a Kbt. 340. § (2) bekezdés c) pontja alapján a jogsértést megállapította, a 340. § (3) bekezdés e) pontja alapján bírságot szabott ki, és 340. § (2) bekezdés a) pontja alapján a megalapozatlan jogorvoslati kérelmi részeket, illetve kérelmeket elutasította és a Kbt. 340. § (2) bekezdés f) pontja alapján rendelkezett a költségek viseléséről.
A Kbt. 341. § (3) bekezdése szerint a Közbeszerzési Döntőbizottság annak eldöntésében, hogy indokolt-e a bírság kiszabása, illetőleg a bírság összegének megállapításában az eset összes körülményét – így különösen a jogsérelem súlyát, a közbeszerzés tárgyát és értékét, a jogsértésnek a közbeszerzési eljárást lezáró döntésre gyakorolt befolyását, az e törvénybe ütköző magatartás ismételt tanúsítását, a jogsértőnek az eljárást segítő együttműködő magatartását – veszi figyelembe. A bírság összegének megállapításakor figyelembe kell venni azt is, ha a jogsértés nyilvánvalóan szándékos volt.
A Kbt. 341. § (4) bekezdése szerint a 340. § (3) bekezdésének e) pontja, valamint (4)–(6) bekezdése szerinti bírság mértéke a közbeszerzés értékének legfeljebb harminc százaléka lehet.
A Döntőbizottság a bírság kiszabását indokoltnak tartotta, ugyanis ajánlatkérő érvényes ajánlatot érvénytelenné nyilvánított, amely súlyos jogsértésnek minősül. A Döntőbizottság a bírság mértékének a megállapításánál figyelemmel volt arra a tényre, hogy a beszerzés értéke kiemelkedően magas összegű volt, továbbá arra, hogy a szerződéskötésre tekintettel a jogsértés reparálására lehetőség nincs.
A Döntőbizottság ugyanakkor azt a körülményt is tekintetbe vette, hogy a beszerzés tárgya kivitelezésen kívül a tervezést is magában foglalta, az ügy rendkívül bonyolult megítélésű volt.
A bírósági jogorvoslatot a Kbt. 346. § (1) bekezdése biztosítja.

Budapest, 2006. október 24.

Dr. Engler Magdolna s. k.,	Kalmárné Diósy Ildikó s. k.,
         közbeszerzési biztos	közbeszerzési biztos

Dr. Csanádi Péter s. k.,
közbeszerzési biztos

A határozatot a bíróság előtt keresettel támadták.
		</pre>
	
    </div>






		</div>

	</div>

	
<div id="footer">
	<div class="wrap">
		<div>
			<div class="f1">
				<ul class="share">
					<li><a href="https://twitter.com/K6_TW">O<em>T</em></a></li>
					
					<li><a href="http://www.facebook.com/pages/K%C3%B6zbeszerz%C3%A9si-Hat%C3%B3s%C3%A1g/100693676739630">O<em>f</em></a></li>
					
				</ul>

				<div class="impressum">
					<a href="/">Főoldal</a>&nbsp;&nbsp;/&nbsp;
					<a href="/sitemap/">Oldaltérkép</a>&nbsp;&nbsp;/&nbsp;
					<a href="/mutat/775/">Impresszum</a>&nbsp;&nbsp;/&nbsp;
					<a href="/mutat/1241/">Adatvédelem</a>
				</div>

			</div>
			<div class="f2">
				<h2>Kiemelt oldalaink</h2>
				<ul>
					<li><a href="/magunkrol/elerhetosegek/" >Elérhetőségek</a></li><li><a href="/jogorvoslat/tudnivalok/" >Jogorvoslati tudnivalók </a></li><li><a href="/adatbazis/keres/tanacsado/" >Hivatalos közbeszerzési tanácsadók</a></li>
				</ul>
			</div>
			<div class="f3">
				<h2>Legnépszerűbb</h2>
				<ul>
					<li><a href="/adatbazis/keres/hirdetmeny/" >Hirdetmények</a></li><li><a href="/adatbazis/keres/dbhatarozat/" >Döntőbizottsági határozatok</a></li><li><a href="/adatbazis/keres/tajekoztato/" >Ajánlások, tájékoztatók</a></li>
				</ul>		
			</div>

			<div class="f4">
				<h2>Hasznos linkek</h2>
				<ul>
					

					

				</ul>		
			</div>

		</div>
		<div>
			<div class="f1">

				<div id="portlet_footer_logo">
					<div>
						<img alt="" src="/public/images/cimer.png">
						<h3>Közbeszerzési <br>Hatóság</h3>
					</div>
				</div>
				<div id="portlet_evhonlapja">
					<div>
						<a href="/mutat/1288/"><img src="/public/images/evhonlapja/ev1.png" alt="Az év honlapja különdíj - 2012" /></a>
					</div>
				</div>

			</div>
			<div class="f2">
				<div id="portlet_footer_address">
					<div>
						<span class="address">1026 Budapest, Riadó u. 5.</span>
						<a href="http://goo.gl/maps/urPc" target="_blank" class="map">Térkép megnyitása Google Maps-en</a><br />
						<a href="mailto:kapcsolat (kukac) kt.hu" class="email">kapcsolat (kukac) kt.hu</a>
					</div>
				</div>
			</div>
			<div class="f3">
				<div id="portlet_footer_ugyfel">
					<div>
						<strong>Hivatali munkarend</strong> <br />
						<span>hétfő–csütörtök:</span> 8:00–16:30 <br />
						<span>péntek:</span> 8:00–14:00
					</div>
				</div>
			</div>
		</div>

	</div>
</div>
	

	
	<script type="text/javascript" src="/public/js/libs/modernizr-2.0.6.min.js"></script>
	<script type="text/javascript" src="/public/js/libs/jquery.min.js"></script>
	<script type="text/javascript" src="/public/js/libs/jquery.scrollTo-min.js"></script>
	<script type="text/javascript" src="/public/js/libs/jquery.cookie.js"></script>
	
<script type="text/javascript" src="/public/js/libs/jquery.scrollTo-min.js"></script>

	
	<script type="text/javascript" src="/public/js/script.js?v=20161224195950"></script>
	<script type="text/javascript" src="/public/ladybugTracker/js/ladybugTracker-light.js"></script>
	
	
	

		<script type="text/javascript">

	 var _gaq = _gaq || [];
	 _gaq.push(['_setAccount', 'UA-30935263-1']);
	 _gaq.push(['_trackPageview']);

	 (function() {
	   var ga = document.createElement('script'); ga.type = 'text/javascript'; ga.async = true;
	   ga.src = ('https:' == document.location.protocol ? 'https://ssl' : 'http://www') + '.google-analytics.com/ga.js';
	   var s = document.getElementsByTagName('script')[0]; s.parentNode.insertBefore(ga, s);
	 })();

	</script>
</body>
</html>

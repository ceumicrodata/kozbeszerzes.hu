<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd">
<!--[if lt IE 7]> <html xmlns="http://www.w3.org/1999/xhtml" xml:lang="hu" lang="hu" class="no-js ie6"> <![endif]-->
<!--[if IE 7]>    <html xmlns="http://www.w3.org/1999/xhtml" xml:lang="hu" lang="hu" class="no-js ie7"> <![endif]-->
<!--[if IE 8]>    <html xmlns="http://www.w3.org/1999/xhtml" xml:lang="hu" lang="hu" class="no-js ie8"> <![endif]-->
<!--[if gt IE 8]><!--> <html xmlns="http://www.w3.org/1999/xhtml" xml:lang="hu" lang="hu"> <!--<![endif]-->


<head>
	<title>Közbeszerzési Hatóság - Címlap</title>
	
	<meta http-equiv="content-type" content="text/html; charset=utf-8" />
	<meta name="description" content="" />
	<meta name="keywords" content="" />
	<meta http-equiv="X-UA-Compatible" content="IE=edge,chrome=1" />
	<meta name="viewport" content="width=device-width,minimum-scale=1.0,maximum-scale=1.0,initial-scale=1.0,user-scalable=no" />
	
	<link rel="alternate" type="application/rss+xml" title="KT portál friss anyagai" href="/rss/" />

	
	<link rel="stylesheet" type="text/css" href="/public/css/fonts.css?v=20161224195808" media="screen, print"/>
	<link rel="stylesheet" type="text/css" href="/public/css/layout.css?v=20161224195808" media="screen"/>
	


	
	<link rel="stylesheet" type="text/css" href="/public/css/reset.css" media="screen"/>
	<link rel="stylesheet" type="text/css" href="/public/css/style.css?v=20161224195808" media="screen, print" />
	<link rel="stylesheet" type="text/css" href="/public/css/ie8.css?v=20161224195808" media="screen"/>
	<link rel="stylesheet" type="text/css" href="/public/css/print.css?v=20161224195808" media="print"  />
	
	
	


	<link rel="profile" href="http://microformats.org/profile/hcard" />
	<link rel="shortcut icon" href="/public/images/favicon.ico" />
	
	

	<!--[if lt IE 9]>
		<script src="/public/js/libs/selectivizr.min.js"></script>
	<![endif]-->

	
</head>

<body class="article">

	<div id="fb-root"></div>
	<script>(function(d, s, id) {
	  var js, fjs = d.getElementsByTagName(s)[0];
	  if (d.getElementById(id)) return;
	  js = d.createElement(s); js.id = id;
	  js.src = "http://connect.facebook.net/hu_HU/all.js#xfbml=1";
	  fjs.parentNode.insertBefore(js, fjs);
	}(document, 'script', 'facebook-jssdk'));</script>


	<a name="content"></a>

	
	<div id="bookmarks" class="anonim">
	<div class="wrap">
		<div class="inner">

			
			<h1>Könyvjelzőim</h1>

		
				
			<p>A regisztrált és bejelentkezett felhasználók itt férhetnek hozzá a korábban könyvjelzővel megjelölt hírekhez.</p>
			<p><small>Ha ön is szeretné figyelemmel kísérni számítógépén és okostelefonján a közbeszerzésekkel kapcsolatos híreket, változásokat, nincs más dolga, mint regisztrálni.</small></p>
			<p class="buttons"><a href="/felhasznalo/regisztracio/" class="btn">Szeretnék Regisztrálni</a> <a href="#" class="btn close">Mégsem</a></p>

			<img src="/public/images/bg/bookmarks-nonlogin.png" alt="" />

			<span class="close">(FX)</span>


		


		</div>
		<div class="menu">
			
			<ul class="clearfix">
				
			</ul>
		</div>
	</div>

	<div id="handle"><img src="/public/images/bg/bookmarks-handle.png" alt="" /></div>

</div>
	<div id="oldbrowser">
	<p>
		Az Internet Explorer Ön által használt változatát<br /> a Közbeszerzési Hatóság portálja nem támogatja.
	</p>	
	<p class="small">Kérjük töltse le az alábbi böngészők friss verzióját.</p>

	<hr />
	<table>
		<tr>
			<td>
				<a target="_blank" href="http://www.microsoft.com/hun/windows/internet-explorer/">
					<img src="/public/images/buttons/oldbrowser/ie.png" alt="Internet Explorer" />
					<span>Internet Explorer</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.google.com/chrome/?hl=hu">
					<img src="/public/images/buttons/oldbrowser/chrome.png" alt="Google Chrome" />
					<span>Google Chrome</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.mozilla-europe.org/hu/firefox/">
					<img src="/public/images/buttons/oldbrowser/ff.png" alt="Mozilla Firefox" />
					<span>Mozilla Firefox</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.apple.com/hu/safari/download/">
					<img src="/public/images/buttons/oldbrowser/safari.png" alt="Safari" />
					<span>Safari</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.opera.com/">
					<img src="/public/images/buttons/oldbrowser/opera.png" alt="Opera" />
					<span>Opera</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			
		</tr>
	</table>
	<hr />

	<p class="sec">Your browser is no longer supported. </p>
	<p class="small">Please download a modern browser from above.</p>

	<p class="legal">
		Közbeszerzési Hatóság | <a href="mailto:kapcsolat@kt.hu">kapcsolat@kt.hu</a>
	</p>
</div>
	<a href="#top" id="backtotop">vissza a lap <br />tetejére</a>


<div id="quicksearch">
	<div class="wrap">
		
		<form action="/adatbazis/gyorskereses/" method="GET">
			<fieldset>

				

				<input type="hidden" name="tipus" value="tartalom" />
				

				<input type="text" name="q" placeholder="Keresés hírekben, cikkekben, publikációkban" />
				<button type="submit">Keresés</button>
				<button type="button" class="close">Fu</button>

				<h2>Részletes keresés az egyes témakörökben</h2>
				
				<ul>
					<li><a href="/keres/">Hírek, cikkek, publikációk</a></li>
					<li><a href="/adatbazis/keres/tajekoztato/">Ajánlások, tájékoztatók, útmutatók</a></li>
					<li><a href="/adatbazis/keres/ajanlatpublikaciok/">Ajánlatkérői publikációk</a></li>
					<li><a href="/adatbazis/keres/ajanlatkero/">Bejelentkezett ajánlatkérők</a></li>
				</ul>
				<ul>
					<li><a href="/adatbazis/keres/dbhatarozat/">Döntőbizottsági és bírósági határozatok</a></li>
					<li><a href="/adatbazis/keres/ebitelet/">Európai Bíróság ítéletei</a></li>
					<li><a href="/adatbazis/keres/tanacsado/">Hivatalos közbeszerzési tanácsadók</a></li>
					<li><a href="/adatbazis/keres/hirdetmeny/">Közbeszerzési Értesítő</a></li>
				</ul>
				<ul>
					<li><a href="/adatbazis/keres/oktatas/">Közbeszerzési oktatás</a></li>
					<li><a href="/adatbazis/keres/ajanlattevo/">Minősített ajánlattevők</a></li>
					<li><a href="/nyilvantartas/tanacsado/lista/">Felelős akkreditált közbeszerzési szaktanácsadók jegyzéke</a></li>
					<li><a href="/nyilvantartas/hntdontes/lista/">Hirdetmény nélküli eljárásokkal kapcsolatos döntések</a></li>
				</ul>

				<button type="button" class="closeup">panel elrejtése ↑</button>


			</fieldset>
		</form>
	</div>
</div>





<div id="bc">
	<ul>
		
		<li>
			
			Címlap
			
		</li>
		
	</ul>
	<button type="button"><span>Menü kibontása</span>w</button>
</div>
<div id="menu">
	<div id="evhonlapja" class="slowanim"><a href="/mutat/1288/">Különdíjas a www.kozbeszerzes.hu!</a></div>
	<div class="wrap">
		<div id="mainMenu">
			<div id="logo">
				
				<h1><a href="/">
					KÖZBESZERZÉSI
					HATÓSÁG
				</a></h1>
				
			</div>

			<ul id="langSel">
				<li><a href="/nyelvi-verziok/english/">English</a></li>

			</ul>

			<ul class="iconmenu">
				<li ><a href="/"><em>F</em><b>H</b><span>Főoldal</span></a></li>
				<li class="search"><a href="/keres/"><em>F</em><b>S</b><span>Keresés</span></a></li>
				<li><a href="/sitemap/"><em>F</em><b>s</b><span>Oldaltérkép</span></a></li>
				<li><a href="/gyik/?c=4"><em>F</em><b>M</b><span>Súgó</span></a></li>
				<li><a href="/kapcsolatok/kapcsolatfelvetel/"><em>F</em><b>E</b><span>Kapcsolat</span></a></li>
				
				<li class="accessibility"><a href="/felhasznalo/valtas/vakbarat/" title="Akadálymentes változat"><em>O</em><b>v</b><span>Akadálymentes</span></a></li>
				
			</ul>
		
			<ul class="usermenu">
				<li class="hi"><a href="/felhasznalo/belepes/">Belépés</a> / <a href="/felhasznalo/regisztracio/">Regisztráció</a></li>
				<li class="hi small"><a href="/felhasznalo/emlekezteto/">Jelszó-emlékeztető</a></li>
			</ul>
		
		
		</div>
		<div id="subMenu">
			
			<div>
				<h2><a href="#top">Hatóság</a></h2>
				<ul>
					
					<li ><a href="/magunkrol/bemutatkozas">Bemutatkozás</a></li>
					
					<li ><a href="/magunkrol/szervezeti-felepites">Szervezeti felépítés</a></li>
					
					<li ><a href="/magunkrol/kozbeszerzesek-tanacsa">Közbeszerzések Tanácsa </a></li>
					
					<li ><a href="/magunkrol/dontobizottsag">Döntőbizottság</a></li>
					
					<li ><a href="/magunkrol/kozerdeku-adatok">Közérdekű adatok</a></li>
					
					<li ><a href="/magunkrol/elerhetosegek">Elérhetőségek</a></li>
					
					<li ><a href="/magunkrol/egyuttmukodesi-megallapodasok">Együttműködések</a></li>
					
					<li ><a href="/magunkrol/allasajanlatok">Állásajánlatok</a></li>
					
				</ul>
			</div>
			
			<div>
				<h2><a href="#top">Jogorvoslat</a></h2>
				<ul>
					
					<li ><a href="/jogorvoslat/tudnivalok">Tudnivalók</a></li>
					
					<li ><a href="/jogorvoslat/jogorvoslati-kerelmek-listaja">Kérelmek</a></li>
					
					<li ><a href="/jogorvoslat/hatarozatok-listaja">Határozatok</a></li>
					
					<li ><a href="/jogorvoslat/targyalasi-naptar">Tárgyalási naptár</a></li>
					
					<li ><a href="/jogorvoslat/kozlemenyek">Közlemények</a></li>
					
				</ul>
			</div>
			
			<div>
				<h2><a href="#top">Jogi háttér</a></h2>
				<ul>
					
					<li ><a href="/jogi-hatter/hazai-szabalyozas">Hazai szabályozás</a></li>
					
					<li ><a href="/jogi-hatter/eu-s-szabalyozas">EU-s szabályozás</a></li>
					
					<li ><a href="/jogi-hatter/hirdetmenyekk">Hirdetmények</a></li>
					
					<li ><a href="/jogi-hatter/europai-birosag-iteletei">Európai Bíróság ítéletei</a></li>
					
					<li ><a href="/jogi-hatter/eu-s-hatteranyagok">EU-s háttéranyagok</a></li>
					
					<li ><a href="/jogi-hatter/ppn">PPN</a></li>
					
					<li ><a href="/jogi-hatter/jogalkalmazas-elosegitese">Jogalkalmazás elősegítése</a></li>
					
				</ul>
			</div>
			
			<div>
				<h2><a href="#top">Tevékenységek</a></h2>
				<ul>
					
					<li ><a href="/tevekenysegek/eves-beszamolo">Éves beszámoló</a></li>
					
					<li ><a href="/tevekenysegek/kozbeszerzesi-oktatas">Közbeszerzési oktatás</a></li>
					
					<li ><a href="/tevekenysegek/nyilvantartasok-vezetese">Nyilvántartások vezetése</a></li>
					
					<li ><a href="/tevekenysegek/szerzodes-ellenorzes">Szerződés-ellenőrzés</a></li>
					
					<li ><a href="/tevekenysegek/kozbeszerzesi-etikai-kodex">Közbeszerzési Etikai Kódex</a></li>
					
					<li ><a href="/tevekenysegek/konferenciak">Konferenciák</a></li>
					
					<li ><a href="/tevekenysegek/nemzetkozi-kapcsolattartas">Nemzetközi kapcsolattartás</a></li>
					
					<li ><a href="/tevekenysegek/kozbeszerzesi-statisztikak">Közbeszerzési statisztikák</a></li>
					
				</ul>
			</div>
			
			<div>
				<h2><a href="#top">Kapcsolatok</a></h2>
				<ul>
					
					<li ><a href="/kapcsolatok/tanusito-vedjegyek">Tanúsító védjegyek</a></li>
					
					<li ><a href="/kapcsolatok/kapcsolatfelvetel">Kapcsolatfelvétel</a></li>
					
				</ul>
			</div>
			
		</div>
	</div>
</div>


	

	<div class="container article">

		
		<div class="wrap">
			
    
    <div class="lead">
        <h1></h1>

            <table class="ertesitofej">
                <tr>
                    <th>Közbeszerzési Értesítő száma:</th>
                    <td>2006/121</td>
                </tr>
                <tr>
                    <th>Beszerzés tárgya:</th>
                    <td></td>
                </tr>
                <tr>
                    <th>Hirdetmény típusa:</th>
                    <td>A Közbeszerzési Döntőbizottság határozata KÉ</td>
                </tr>
                <tr>
                    <th>Eljárás fajtája:</th>
                    <td></td>
                </tr>
                <tr>
                    <th>Közzététel dátuma:</th>
                    <td>2006.10.18.</td>
                </tr>
                <tr>
                    <th>Iktatószám:</th>
                    <td>22517/2006</td>
                </tr>
                <tr>
                    <th>CPV Kód:</th>
                    <td></td>
                </tr>
                <tr>
                    <th>Ajánlatkérő:</th>
                    <td></td>
                </tr>
                <tr>
                    <th>Teljesítés helye:</th>
                    <td></td>
                </tr>
                <tr>
                    <th>Ajánlattételi/részvételi jelentkezési határidő:</th>
                    <td></td>
                </tr>
                <tr>
                    <th>Nyertes ajánlattevő:</th>
                    <td></td>
                </tr>
                <tr>
                    <th>Ajánlatkérő típusa:</th>
                    <td></td>
                </tr>
                <tr>
                    <th>Ajánlatkérő fő tevényeségi köre:</th>
                    <td></td>
                </tr>
				<tr>
					<th>Letöltés:</th>
					<td>
						<a href="/ertesito/pdf/portal_22517_2006/" target="_blank">Hirdetmény letöltése PDF formátumban</a>
					</td>
			    </tr>
                
            </table>

    </div>



    <div class="content hirdetmenytartalom">
	
		<pre>
		




KÖZBESZERZÉSEK TANÁCSA
KÖZBESZERZÉSI DÖNTŐBIZOTTSÁG (22517/2006)

1024 Budapest, Margit krt. 85.
Ikt.sz.: D.556/22/2006.

Tárgy: a HOCHTIEF Construction AG magyarországi fióktelepe és a COLAS 2007 Konzorcium jogorvoslati kérelme az Észak-dunántúli Környezetvédelmi és Vízügyi Igazgatóság közbeszerzési eljárása ellen.

A Közbeszerzési Döntőbizottság (a továbbiakban: Döntőbizottság) a Közbeszerzések Tanácsa nevében meghozta az alábbi

HATÁROZAT-ot:

A Döntőbizottság a HOCHTIEF Construction AG magyarországi fióktelepe (1054 Budapest, Szabadság tér 7., képviseli: Dezső és Társai Ügyvédi Iroda, eljáró ügyvéd: dr. Dezső Attila, 1011 Budapest, Fő utca 14–18., a továbbiakban: kérelmező I.) és a COLAS 2007 Konzorcium (tagjai: ALTERRA Építőipari Kft., EGÚT Zrt., vezető tag: COLAS Dunántúl Zrt., 8900 Zalaegerszeg, Batthyány u. 12–14., képviseli: dr. Németh K. László Ügyvédi Iroda, 1103 Budapest, Sibrik Miklós út 30., a továbbiakban: kérelmező II.) által az Észak-dunántúli Környezetvédelmi és Vízügyi Igazgatóság (9021 Győr, Árpád út 2832., nevében eljár: Budai Ügyvédi Iroda, 1149 Budapest, Nagy Lajos király útja 127. II. em., a továbbiakban: ajánlatkérő) „Győr–Gönyű országos közforgalmú kikötő intermodális központ közlekedési kapcsolatainak fejlesztése. tárgyú közbeszerzési eljárása ellen benyújtott jogorvoslati kérelmek közül a kérelmező I. jogorvoslati kérelmének részben helyt ad és megállapítja, hogy ajánlatkérő megsértette a közbeszerzésekről szóló 2003. évi CXXIX. törvény (a továbbiakban: Kbt.) a 107. § (2) bekezdését a 103. § (1) bekezdésére is tekintettel, a Kbt. 65. § (1) bekezdését a Kbt. 67. § (2) bekezdés e) pontjára tekintettel és a Kbt. 69. § (3) bekezdését, ezért ajánlatkérővel szemben 8 000 000 Ft, azaz nyolcmillió forint bírságot szab ki.
A Döntőbizottság a kérelmező II. vonatkozásában – a kérelem visszavonására tekintettel – a jogorvoslati eljárást megszünteti.
A Döntőbizottság kötelezi ajánlatkérőt, hogy a kérelmező I. részére a határozat kézhezvételétől számított 15 napon belül 900 000 Ft, azaz kilencszázezer forint igazgatási szolgáltatási díjat fizessen meg.
A Döntőbizottság kötelezi az ajánlatkérőt, hogy a bírságot a határozat kézbesítésétől számított 15 napon belül a Közbeszerzések Tanácsa Magyar Államkincstár (MÁK) 10032000- 01720361-00000000 számú számlájára fizesse be. A jogorvoslati eljárás során felmerült egyéb költségeiket a felek maguk viselik.
A határozat ellen fellebbezésnek, újrafelvételi és méltányossági eljárásnak helye nincs. A határozatnak az eljárást érdemi vizsgálat nélkül megszüntető rendelkezései ellen külön jogorvoslatnak van helye. A jogorvoslati kérelmet a határozat kézhezvételétől számított 8 napon belül, míg a határozat érdemi rendelkezései körében a határozat felülvizsgálatát annak kézhezvételétől számított 15 napon belül keresettel a Fővárosi Bíróságtól lehet kérni. A keresetlevél benyújtásának a határozat végrehajtására halasztó hatálya nincs. 
Mind a jogorvoslati kérelmet, mind a keresetet a Fővárosi Bírósághoz címezve, de a Döntőbizottsághoz kell benyújtani.

INDOKOLÁS

A Döntőbizottság a D.276/2006. számú jogorvoslati eljárás iratai, ajánlatkérő közbeszerzési eljárásnak iratai, a támogatással kapcsolatos okiratok, bizonyítékok és a jogorvoslati eljárás iratai alapján az alábbi tényállást állapította meg.
A Gazdasági és Közlekedési Minisztérium, mint KIOP Irányító Hatóság, másrészről az Észak-dunántúli Környezetvédelmi és Vízügyi Igazgatóság között Támogatási Szerződés jött létre 2005. június 30-án, mely szerződés tárgya: a Győr–Gönyű országos Közforgalmú Kikötő intermodális központ közlekedési kapcsolatának fejlesztése című KIOP-2.2.2.-2005-04- 0001/1 azonosító számon nyilvántartásba vett és a szerződés 1. számú mellékletét képező pályázatban leírt és a megvalósítandó projekt elszámolható költségeinek vissza nem térítendő támogatás formában történő finanszírozása.
A támogatási szerződés 4.1. pontja szerint (A támogatás forrása, összege és felhasználásának feltételei) a Projekt vissza nem igényelhető áfával számított 7 025 090 000 Ft, azaz hétmilliárd-huszonötmillió-kilencvenezer forint összköltségének finanszírozásához a Támogató 7 025 090 000 Ft, azaz hétmilliárd-huszonötmillió-kilencvenezer forint támogatást nyújt.
A támogatási szerződés 4.2. pontja szerint a támogatás az alábbi közösségi alapból és hazai központi költségvetési előirányzatból kerül kifizetésre.
A támogatás forrása és összege:
– ERFA-forrás (Európai Regionális Fejlesztési Alap): 5 268 817 500Ft, 75%.
– Hazai központi költségvetési forrás: 1 756 272 500 Ft, 25%.
– Összesen: 7 025 090 000, 100%.
A támogatási szerződés 3.5. pontja a projekt megvalósításának időbeli ütemezését tartalmazta:
1. A projekt megvalósításának kezdő napja: 2005. november 2.
2. A projekt megvalósításának befejezése: 2007. december 31.
3. Utolsó kifizetési kérelem benyújtásának határideje: 2007. december 31., de nem később, mint a Projekt befejezésének időpontja + 60 nap.
A támogatási szerződés 6. pontja szabályozta a támogatás folyósítását, ütemezését.
6.1. A kedvezményezett a támogatást az alábbi ütemekben veheti igénye. Az éves ütemezéstől eltérni csak a támogató engedélyével lehet.
– 2005. évben: 398 240 000 Ft
– 2006. évben: 2 285 390 000 Ft
– 2007. évben: 4 341 460 000 Ft
– Összesen: 7 025 090 000 Ft
6.9. A támogatásnak a jelen szerződésben meghatározott ütemben fel nem használt része csak jelen szerződés módosítása esetén használható fel a következő évben. A támogató fenntartja a jogot, hogy a kedvezményezett erre irányuló szerződés módosítási kérelmét elutasítsa.
6.15. A támogató jogosult a támogatás folyósításának legfeljebb 60 napig tartó felfüggesztésére a fent részletezett eseteken túl, ha a kedvezményezett nem tesz eleget a jelen szerződésben, vagy a vonatkozó jogszabályokban meghatározott kötelezettségeinek. Amennyiben a kedvezményezett a fenti határidőn belül nem tesz eleget a jelen szerződésben vagy jogszabályban előírt kötelezettségének, a támogató eláll a szerződéstől. A támogatás folyósításának felfüggesztésével összefüggésben felmerülő költségeket a kedvezményezettnek kell viselnie.
A közbeszerzésekre vonatkozó 7. pont szerint:
7.5. A kedvezményezett köteles biztosítani a közbeszerzési eljárás eredményeképpen megkötött szerződések, valamint a jelen szerződés közötti összhangot.
A támogatási szerződés módosítására vonatkozó 12. pont szerint:
12.1. A kedvezményezett, vagy a támogató kérésére, indokolt esetben, a támogatási cél sérelme nélkül a jelen szerződés, annak időbeli hatályán belül közös megegyezéssel módosítható. A kedvezményezett a jelen szerződés módosítására irányuló kérelmét írásban, megfelelő indokolással ellátva köteles a támogató részére eljuttatni.
12.2. A jelen szerződés módosítása iránti kérelem beérkezését követően a támogatási összeg folyósítása a kérelem elbírálásáig felfüggesztésre kerülhet. A támogatót a felfüggesztés elrendeléséből eredően kártérítési, kártalanítási, vagy késedelmi kamatfizetési kötelezettség nem terheli.
12.4. A kedvezményezett csak olyan indokkal kezdeményezheti a jelen szerződés módosítását, amely a támogatás odaítélésének körülményeit utólag nem változtatja meg. Amennyiben a módosítás szükségessége a kedvezményezettnek felróható, úgy az eset összes körülményeit – így különösen a projekt gazdaságos megvalósíthatóságát – mérlegelve a támogató jogosult választani a jelen szerződés módosítása vagy a szerződésszegés esetén alkalmazható jogkövetkezmények között.
A támogatási szerződés 13. pontja tartalmazta a szerződésszegésre és a jogkövetkezményekre vonatkozó rendelkezéseket:
13.1. Kedvezményezett tudomásul veszi, hogy jelen szerződés előző pontjaiba ütköző magatartáson túl szerződésszegésnek minősül az alábbi esetek bármelyike, ha
d) a projekt jelen szerződésben meghatározott ütemezésének első határidejétől (a projekt megvalósításának kezdetétől) számított 3 hónapon belül a szerződés teljesítése kedvezményezettnek felróható okból nem kezdődik meg, illetve a kedvezményezett a vissza nem térítendő támogatás igénybevételét nem kezdeményezi és késedelmét ezen idő alatt írásban nem menti ki.
j) A kedvezményezett a szerződésben vállalt kötelezettségeit neki felróható okból nem teljesíti, vagy 75%-nál kisebb arányban teljesíti.
A 15. pont (Egyéb rendelkezések) szerint:
15.3. A jelen szerződésben nem szabályozott kérdésekben különösen az alábbi hazai jogszabályok előírásait kell figyelembe venni – többek között:
– A strukturális alapok és a Kohéziós Alap felhasználásának általános eljárási szabályairól szóló 14/2004. (VIII. 13.) TNM–GKM–FMM–FVM–PM–KvVM–PM együttes ren- delet.
A támogatási szerződést a szerződő felek két alkalommal módosították, az első, 2005. november 28-i módosítás szerint:
3.5.3. Utolsó kifizetési kérelem benyújtásának határideje: 2008. július 1., de nem később, mint a projekt befejezésének időpontja + 60 nap.
4.1. A projekt vissza nem igényelhető áfával számított 9 714 000 000 Ft, azaz kilencmilliárd-hétszáztizennégymillió forint összköltségének finanszírozásához a támogató 9 714 000 000 Ft, azaz kilencmilliárd-hétszáztizennégymillió forint támogatást nyújt.
6.1. A kedvezményezett a támogatást az alábbi ütemekben veheti igénybe. Az éves ütemezéstől eltérni csak a támogató engedélyével lehet.
– 2005. évben: 450 000 000 Ft
– 2006. évben: 4 090 884 000 Ft
– 2007. évben: 4 910 316 000 Ft
– 2008. évben: 262 800 000 Ft
– Összesen: 9 714 000 000 Ft
A támogatási szerződés második, 2006. június 8-i módosítása szerint:
6.1. A kedvezményezett a támogatást az alábbi ütemekben veheti igénybe. Az éves ütemezéstől eltérni csak a támogató engedélyével lehet.
– 2005. évben: 348 000 000 Ft
– 2006. évben: 4 192 289 481 Ft
– 2007. évben: 4 910 316 000 Ft
– 2008. évben: 262 800 000 Ft
– Összesen: 9 714 000 000 Ft
2. A támogatási szerződés elválaszthatatlan részét képező pályázati egységcsomag pályázati formanyomtatványának 6.3. pontjában szereplő elszámolható bruttó költségek táblázata jelen szerződés 1. számú melléklete szerint változik.
Az építési, kivitelezési bruttó elszámolható költségek 2006-ban 3 979 284 000 Ft.
Ajánlatkérő 2005. augusztus 27-én 2005/S 165-164262. szám alatt az EU Hivatalos Lapjában előzetes részvételi felhívást tett közzé a beszerzés tárgyában, melyben megjelölte, hogy a vállalkozási szerződés a Környezetvédelem és Infrastruktúra Operatív Program alapján finanszírozott és a becsült érték 5,6 és 8 milliárd forint közötti.
Az ajánlatkérő a 2006. január 6-án előzetes összesített tájékoztatót tett közzé, 2006/S-003547szám alatt mely módosította az előzetes részvételi felhívást és az építési beruházás becsült értékét 7,65 és 7,7 milliárd forint között határozta meg, valamint megjelölte, hogy az Európai Unió KIOP-ból, valamint a magyar költségvetésből kerül finanszírozásra.
Ajánlatkérő 2006/S 39-041745 szám alatt 2006. február 20-án feladott és az EU Hivatalos Lapjában 2006. február 25-én megjelent részvételi felhívással a Kbt. IV. fejezete szerinti meghívásos eljárást indított a fenti beszerzés tárgyában. 
A felhívás tájékoztató jelleggel a Közbeszerzési Értesítőben 2006. február 27-én jelent meg.
A részvételi felhívás a 2006. március 24-ei hirdetménnyel/2006/S 58-060175 szám alatt módosításra került. Tartalmazta továbbá a részvételi jelentkezési határidő 2006. április 3-ai dátumát, a IV.3.5) pont szerint az ajánlattételi felhívás megküldésének 2006. április 3-ai dátumát, valamint a VI.3) pont második és harmadik francia bekezdésének a módosítását a részvételi szakasz eredményhirdetésének időpontjára és helyére vonatkozóan.
A felhívás II.1.1) pontja szerint az ajánlatkérő által a szerződéshez rendelt elnevezés: Győr–Gönyű Országos Közforgalmi Kikötő Intermodális Központ közlekedési kapcsolatainak fejlesztése.
A felhívás III.2.2) pontja szerint a gazdasági és pénzügyi alkalmasság körében az alkalmasság megítéléséhez szükséges adatok és a megkövetelt igazolási mód:
1. Részvételre jelentkező, valamint a Kbt. 105. § (1) bekezdés b) pont szerinti alvállalkozója csatolja valamennyi számlavezető pénzügyi intézményétől származó, a részvételi határidőt megelőző 30 napnál nem régebbi eredeti, vagy hiteles másolati nyilatkozatot az alábbi tartalommal:
– mióta vezeti a bankszámláját,
– bankszámlaszám megadása,
– volt-e sorban állás a részvételi felhívás feladásától számított előző 1 évben.
2. Részvételre jelentkező, valamint a Kbt. 105. § (1) bekezdés b) pont szerinti alvállalkozója csatolja az előző 3 lezárt üzleti évre vonatkozó, a számviteli jogszabályok szerint elkészített beszámolóját.
Az alkalmassági minimumkövetelmény a pénzügyi, gazdasági alkalmasság körében a beszámoló vonatkozásában a következő volt:
Alkalmatlan a részvételi jelentkező, valamint a Kbt. 105. § (1) bekezdés b) pont szerinti alvállalkozója, ha a becsatolt előző lezárt 3 üzleti évre vonatkozó beszámolói alapján valamelyik évben az adózott eredménye negatív. Közös részvételre való jelentkezés esetén, továbbá a Kbt. 105. § (1) bekezdés b) pont szerinti alvállalkozó tekintetében e feltételnek külön-külön kell megfelelni.
A III.2.3) pontban ajánlatkérő a műszaki, illetve szakmai alkalmasság megítéléséhez szükséges adatok és a megkövetelt igazolás módját írta elő.
E körben kérte többek között:
– A részvételre jelentkező és a Kbt. 105. § (1) bekezdés b) pontja szerinti alvállalkozója a Kbt. 67. § (2) bekezdés e) pontja alapján mutassa be azokat a szakembereket, akiket be akar vonni a teljesítésbe, aláírt szakmai önéletrajz eredeti példányával, a végzettséget igazoló bizonyítványok és a névjegyzékbevételt tanúsító határozattal. A szakemberek csatoljanak rendelkezésre állási nyilatkozatot, amennyiben nem a jelentkező alkalmazásában állnak a munkáltató hozzájáruló nyilatkozata is szükséges.
– A részvételre jelentkező és a Kbt. 105. § (1) bekezdés b) pontja szerinti alvállalkozója a Kbt. 67. § (2) bekezdés d) pontja alapján mutassa be az előző két év (2004., 2005) átlagos statisztikai létszámát.
A fentiekkel összefüggő alkalmassági „minimumkövetelmények a következők voltak:
– Alkalmatlan a részvételre jelentkező és a Kbt. 105. § (1) bekezdés b) pont szerinti alvállalkozója, ha az eljárásba bevonni kívánt személyek nem rendelkeznek a megfelelő képesítéssel és 5 év szakmai tapasztalattal a megkívánt képzettségnek megfelelően. Közös részvételre jelentkezés esetében, továbbá a Kbt. 105. § (1) bekezdés b) pont szerinti alvállalkozó tekintetében e feltételnek együttesen kell megfelelni,
– 1 fő projektvezető mérnök, aki az építési beruházás fő tárgyához (út- és vasútépítés) igazoldó okleveles közlekedésépítő végzettséggel rendelkezik és akik a felelős műszaki vezetői névjegyzékbe (,,A kategóriás jelöléssel) felvettek [51/2000. (VIII. 9.) FVM–GM–KöViM együttes rendelet 1. sz. melléklet II. fejezet szerint];
– 2 fő létesítményfelelőssel, akik okleveles közlekedésépítő végzettséggel rendelkeznek és akiket a felelős műszaki vezetői névjegyzékbe (,,A kategóriás jelöléssel) felvettek [51/2000. (VIII. 9.) FVM–GM–KöViM együttes rendelet 1. sz. melléklet I. fejezet szerint];
– 2 fő létesítményfelelőssel, akik okleveles építőmérnöki végzettséggel rendelkeznek, és akiket a felelős műszaki vezetői névjegyzékbe (,,A kategóriás jelöléssel) felvettek [51/2000. (VIII. 9.) FVM–GM–KöViM együttes rendelet 1. sz. melléklet II. fejezet szerint].
Alkalmatlan a részvételre jelentkező és a Kbt. 105. § (1) bekezdés b) pont szerinti alvállalkozója, ha nem rendelkezik az elmúlt 2 évben (2004., 2005.) legalább 25 fő saját állományú, teljes munkaidőben foglalkoztatott fizikai dolgozóval. Közös részvételre jelentkezés esetében, továbbá a Kbt. 105. § (1) bekezdés b) pont szerinti alvállalkozó tekintetében e feltételnek együttesen kell megfelelni. 
Amennyiben jelentkező más szervezete erőforrásaira kíván támaszkodni, úgy alkalmasságát a Kbt. 67. § (4) bekezdésében foglalt nyilatkozattal köteles igazolni.
A VI.3) pont, a további információk szerint
1) A hiánypótlás lehetősége vagy annak kizárása:
Ajánlatkérő a hiánypótlást egy alkalommal teszi lehetővé a Kbt. 60. § (1) bekezdés a)–h) pontjaiban foglalt kizáró okokra vonatkozó igazolások, dokumentumok, nyilatkozatok tekintetében a Kbt. 112. §-ban foglaltaknak megfelelően.
A részvételi jelentkezési határidőre 2006. április 3-ára a következő cégek nyújtottak be részvételi jelentkezést:
1. Vegyépszer Zrt. (vezető cég), Betonút Zrt., KÖZGÉP Építő- és Fémszerkezetgyártó Rt., MÁV Hajdú Vasútépítő Kft., Resonator Kft.
2. Hoffmann–Seco-Rail Konzorcium: Hoffmann Építőipari Rt. (vezető cég), SECO-RAIL
3. ,,Kikötő 2008 Konzorcium: Strabag Építőipari Zrt. (vezető cég), Magyar Aszfalt Keverékgyártó és Építőipari Kft.
4. MONTAVIA Ipari és Szolgáltató Kft.
5.,,Gönyűi Kikötő 2007 Konzorcium: Subterra a.s. (vezető cég), Viadom Építőipari Zrt., Bauunternebmung GRANIT GmbH.
6. Swietelsky Építő Kft.
7. HOCHTIEF–Mélyépítő Bp. Konzorcium: Hochtief Constructicon AG magyarországi fióktelepe (vezető cég), Mélyépítő BP Kft.
2006. április 13-án az értékelőbizottság megvizsgálta a jelentkezéseket és a hiánypótlási felhívásra beküldött dokumentumokat és válaszokat, a megállapításait jegyzőkönyvben rögzítette. Az eredményhirdetés 2006. április 14-én volt.
Az összegezés szerint az ajánlatkérő a következő részvételre jelentkezők részvételre jelentkezésének érvényességét állapította meg:
– Vegyépszer Zrt., Betonút Zrt., KÖZGÉP Építő- és Fémszerkezetgyártó Rt., MÁV Hajdú Vasútépítő Kft., Resonator Kft.
– Hoffmann–Seco-Rail Konzorcium: Hoffmann Építőipari Rt., SECO-RAIL
Az ajánlatkérő a „Kikötő 2008 Konzorcium, a „Gönyűi Kikötő 2007 Konzorcium, a MONTAVIA Ipari és Szolgáltató Kft., a Swietelsky Építő Kft. és a HOCHTIEF–Mélyépítő Bp. Konzorcium részvételi jelentkezését érvénytelennek nyilvánította.
Ajánlatkérő döntését a „Gönyűi Kikötő 2007 Konzorcium és a „Kikötő 2008 Konzorcium a Döntőbizottság előtt jogorvoslattal megtámadta.
A kérelmezők többek között kérték a Döntőbizottság vizsgálatát az érvényesnek minősített jelentkezések vonatkozásában is, mivel álláspontjuk szerint kérdéses, hogy ajánlatkérő az érvényes jelentkezéseket benyújtó társaságoknál is a Kbt. 1. § (2) bekezdése szerinti egyenlő elbánás elvének megfelelően vizsgálta-e a formai követelmények betartását.
A Döntőbizottság D. 276/18/2006. sz. határozatában a Kikötő 2008. Konzorcium kérelmének részben helyt adott és megállapította, hogy az ajánlatkérő megsértette a Kbt. 1. § (2) bekezdésére és 114. § (1) bekezdés f) pontjára tekintettel a Kbt. 111. § (3) bekezdését, a kérelem megalapozatlan részét elutasította. 
A Döntőbizottság továbbá az ajánlatkérő részvételi eljárást lezáró döntését megsemmisítette és az ajánlatkérővel szemben 5 000 000  Ft bírságot szabott ki.
Ajánlatkérő a Döntőbizottság fenti határozata ellen keresetet nyújtott be, ugyanakkor új összegezést készített és 2006. június 19-én ismételten eredményhirdetést tartott.
Az összegezés 4. pontja szerint a részvételi szakasz eredménytelen a Kbt. 115. § f) pontja alapján.
A 8. pont szerint egyéb okból érvénytelen a részvételi jelentkezést benyújtó jelentkezők neve és az érvénytelenség indoka:
1. Vegyépszer Zrt. A jelentkező jelentkezése a Közbeszerzési Döntőbizottság D.276/18/2006 számú határozatában foglalt okok miatt a Kbt. 114. § (1) bekezdés f) pontja alapján érvénytelen.
2. A Hoffmann–Seco Rail Konzorcium, A jelentkező jelentkezése a Közbeszerzési Döntőbizottság D.276/18/2006 számú határozatában foglalt okok miatt a Kbt. 114. § (1) bekezdés f) pontja alapján érvénytelen.
Az ajánlatkérő 2006. július 14-én küldte meg az új közbeszerzési eljárás részvételi jelentkezése közzétételére vonatkozó hirdetményét, melyre a Közbeszerzési Értesítő Szerkesztőbizottsága Hirdetményellenőrzési Osztálya 2006. július 18-án hiánypótlást rendelt el, melyet az ajánlatkérő 2006. július 20-án teljesített, ezt követően került sor a hirdetmény elektronikus úton történő feladására.
Ennek alapján a 2006/S 139-149235 szám alatt az EU Hivatalos Lapjában 2006. július 25-én megjelent részvételi felhívása Kbt. IV. fejezete szerinti gyorsított meghívásos eljárás megindítására a rendelkező részben foglalt tárgyban.
A felhívás IV. szakasz (Eljárás) IV.1.1) pontjában az eljárás fajtája vonatkozásában az ajánlatkérő a gyorsított meghívásos eljárás indokát az alábbiak szerint adta meg:
„A Kbt. 136. § (1) bekezdése alapján az ajánlatkérőnél a korábbi, azonos tárgyú közbeszerzési eljárás eredménytelensége miatt rendkívüli sürgősség áll fenn, tekintettel arra, hogy a támogatási szerződésben foglaltak alapján a pénzügyi finanszírozással, valamint a teljesítési határidővel összefüggésben – a projekt beruházási feltételeit is figyelembe véve – egyéb eljárásfajták alkalmazása a támogatás lehívhatóságát veszélyeztetnék.
Ehhez kapcsolódóan a felhívás a VI.2) pontban tájékoztatót adott arról, hogy a szerződés közösségi alapokból finanszírozott projekttel kapcsolatos, és a projekt neve: KIOP 2.2.2.-2005-04-0001/1.
Az ajánlatkérő a részvételi felhívás II.2.1) pontjában meghatározta a teljes mennyiséget azzal, hogy a részletes műszaki leírást a dokumentáció tartalmazza.
II.2.1) Teljes mennyiség:
– Vasúti összeköttetés:
– Alapváltozat: 10,45 km
– 1-es változat: +1,38 km
– Vasút és közút nem szintben keresztezése felüljáróval, a közút mintegy 1,1 km hosszú átépítésével.
– Belső infrastrukturális ellátás.
Becsült érték HÉA nélkül: 7 200 000 000 és 7 500 000 000 között HUF.
A felhívás II.3) pontja szerint a teljesítés határideje 2008. március 1.
A felhívás III.2) pontjában ajánlatkérő a részvételi feltételeket határozta meg.
A III.2.2) pontban a gazdasági és pénzügyi alkalmasság vizsgálata körében többek között előírta, hogy a jelentkező és a Kbt. 105. § (1) bekezdés b) pontja szerinti alvállalkozója csatolja be az utolsó három lezárt üzleti évre vonatkozó számviteli törvénynek megfelelően elkészített beszámolóit. Ezzel kapcsolatban meghatározta, hogy alkalmatlan a jelentkező és a Kbt. 105. § (1) bekezdés b) pontja szerinti alvállalkozó, ha az utolsó három lezárt üzleti évre vonatkozó beszámolói alapján több mint egy alkalommal a mérleg szerinti eredménye negatív.
E vonatkozásban ajánlatkérő a jelentkezőre és a Kbt. 105. § (1) bekezdés b) pontja szerinti alvállalkozójára külön-külön megfelelést írt elő.
A felhívás III.2.3) pontjában az ajánlatkérő a műszaki, illetve szakmai alkalmasság körében előírta – többek között:
2. A jelentkező mutassa be a Kbt. 67. § (2) bekezdés e) pontja alapján azokat a szakembereket, akik a beruházás teljesítéséért felelősek, illetve akiket be kíván vonni a teljesítésbe, munkaviszony igazolásával, önéletrajz és hatósági nyilvántartásba vételt igazoló okirat csatolásával.
Azon szakemberek esetében, akiket nem munkaviszonyban alkalmaznak a jelentkezésnek tartalmaznia kell olyan szerződést, vagy szándéknyilatkozatot, amelyben nevezett szakember kötelezettséget vállal, hogy a részvételre jelentkező nyertessége esetén a szerződés teljesítésében közreműködik, amennyiben más alkalmazásában áll, a munkáltatója szándéknyilatkozatát is be kell csatolni a jelentkezésbe.
3. Jelentkező a Kbt. 67. § (2) bekezdés b) pontja alapján mutassa be a teljesítésre rendelkezésre álló eszközeit, berendezéseit illetőleg a műszaki felszereltségét, azzal, hogy a felsorolt eszközökkel rendelkezés jogát a jelentkezésben igazolni kell, a tulajdonjog esetén a nyilvántartási számot is tartalmazó jelentkezői nyilatkozattal, bérlet, lízing esetén a szerződés, vagy kötelező erejű szándéknyilatkozat csatolásával, azzal, hogy a bérbeadó rendelkezési jogát is igazolni kell, az előbbiekben leírtak szerint. Amennyiben jelentkező más szervezet erőforrásaira kíván támaszkodni, úgy alkalmasságát a Kbt. 67. § (4) bekezdésében foglalt nyilatkozattal köteles igazolni.
Az ajánlatkérő az alkalmasság minimum követelményeit a műszaki, illetve szakmai alkalmasság körében- többek között- az alábbiakat határozta meg.
Az alkalmasság minimumkövetelményei:
1. Alkalmatlan a jelentkező, ha az elmúlt három naptári évben (2003., 2004., 2005.) nem rendelkezik legalább egy befejezett fővállalkozóként, vagy konzorcium tagként teljesített építési beruházással kapcsolatos referenciával, amelynek az értéke elérte a nettó 7 000 000 000 HUF-ot.
2. Alkalmatlan a jelentkező, ha az elmúlt három naptári évben (2003., 2004., 2005.) nem rendelkezik legalább egy olyan Európai Uniós vagy más nemzetközi támogatásból megvalósuló, befejezett fővállalkozóként, vagy konzorcium tagként teljesített építési beruházással kapcsolatos referenciával, amelynek az értéke elérte a nettó 1 000 000 000 HUF-ot.
6. Alkalmatlan a jelentkező, ha nem rendelkezik (szerződéssel, vagy szándéknyilatkozattal igazoltan) a Kbt. 67. § (2) bekezdés e) pontja alapján az alábbiakban megjelölt teljes munkaidőben, saját állományban foglalkoztatott felelős műszaki vezetőkkel, szakemberekkel:
– Egy fő főépítésvezető, aki az építési beruházás tárgyához (vasútépítés) igazodó okleveles közlekedésépítő mérnöki végzettséggel rendelkezik, és akit az 51/2000. (VIII. 9.) FVM–GM–KöViM együttes rendelet szerinti 1. számú melléklet II. rész szerint a felelős műszaki vezetői névjegyzékbe felvettek FMV-Közl. Ép-A jelöléssel.
– 8 fő szakági építésvezető, akik igazolt képesítéssel, az 51/2000. (VIII. 9.) FVM–GM–KöVIM együttes rendelet szerinti felelős műszaki vezetői névjegyzékben szerepelnek és az alábbi végzettséggel rendelkeznek:
– 2 fő okleveles építő mérnök esetén „A kategória minősítéssel (FMV-Épületek A),
– 1 fő okleveles gépészmérnök esetén „ÉG kategória minősítéssel építési munkákra vonatkozóan (FMV-Épületek G),
– 1 fő okleveles villamosmérnök esetén „ÉV kategória minősítéssel építési munkákra vonatkozóan (FMV-Épületek-V),
– 1 fő okleveles villamosmérnök esetén erősáramú villamosság minősítéssel építési munkákra vonatkozóan (FMV-TMBF-V),
– 2 fő okleveles építő (közlekedésépítő) mérnök esetén „A kategória minősítéssel közlekedési építményekre vonatkozóan (FMV-Közl. ép.-A),
– 1 fő okleveles gázipari mérnök esetén „A kategória minősítéssel gázelosztóvezetékekre vonatkozóan (FMV-S),
– 50 fő fizikai dolgozóval,
– 1 fő a 104/2006-os Korm. rendelet 3. mellékletében szereplő SZKV szakterületen nyilvántartásba vett műszaki szakértővel.
Közös részvételre jelentkezők tekintetében a műszaki-szakmai alkalmasság minimumkövetelményei tekintetében együttesen (összeadandóan) kell megfelelni. A Kbt. 105. § (1) bekezdés b) pontja szerinti alvállalkozó műszaki szakmai alkalmasságát ajánlatkérő nem vizsgálja.
A felhívás IV.3.4) pontja szerint a részvételi jelentkezési határidő 2006. július 31., az eredményhirdetés időpontja 2006. augusztus 8., 11.00 óra.
A VI.3) pontban (további információk) között az ajánlatkérő előírta:
2. A hiánypótlás lehetősége vagy annak kizárása:
„Ajánlatkérő a hiánypótlást egy alkalommal teszi lehetővé az oldalszámozás és az oldalak szignálása tekintetében.
Ajánlatkérő a további információk között, a VI.3.12) pontban rögzítette, hogy a jelen felhívás III.2.3) pont 6. alpontjában előírt szakemberek meghatározása során a 104/2006. (IV. 28.) Korm. rendelet rendelkezéseinek megfelelően felhívja a jelentkezők figyelmét a következőkre: Az előírt szakemberek meghatározása során a 104/2006. (IV. 28.) Korm. rendelet rendelkezéseire tekintettel, különös tekintettel annak 19. § (8) bekezdésére, az alkalmassági követelménynek jelentkező eleget tud tenni olyan szakemberek bemutatásával, akik a korábban hatályos jogszabály szerint rendelkeznek megfelelő jogosultsággal és a jogosultságuk megújítása még nem vált esedékessé.
A 104/2006. (IV. 28.) Korm. rendelet alapján a jelen felhívásban meghatározott alkalmassági követelményeknek való megfelelést az ajánlatkérő elfogadja az esetlegesen új besorolással rendelkező szakemberek bemutatásával is, amennyiben az új jogosultság tartalmában megegyezik a jelen felhívás III.2.3) b) pontja 6. alpontjában előírt feltételekkel.
E pont 13. alpontjában az ajánlatkérő előírta, hogy a Kbt. 125. § (3) bekezdése b) pontja alapján határozta meg a beszerzés feltételeit és a későbbiekben élni kíván ezen beszerzési forma lehetőségével, amennyiben a Kbt.-ben írt feltételek bekövetkeznek.
Az ajánlatkérő részvételi dokumentációt bocsátott a részvételi jelentkezők rendelkezésére, mely tartalmazta az általános előírásokat és információkat, ezen belül a II. cikkely II.2.0.2. szakasz 2.53. pontja a részletes műszaki adatokra vonatkozó tájékoztatást.
A IV. cikkely IV.01. szakasz 1.1.–1.3. pontjai a kiegészítő tájékoztatás rendjét tartalmazta. Itt írta elő ajánlatkérő – többek között – hogy a Kbt. 103. § (1) bekezdése alapján a jelentkező a részvételi határidő lejártát megelőzően legkésőbb nyolc nappal kizárólag írásban kiegészítő (értelmező) információért fordulhat az Eljáróhoz, ajánlatkérő a Kbt. 103. § (4) bekezdés szerinti kiegészítő tájékoztatási forma lehetőségével (konzultáció) nem kíván élni. Jelentkező felelőssége, hogy a kiegészítő tájékoztatásra irányuló kérdések határidőben megérkezzenek az eljáróhoz. Jelentkezők tegyenek kifejezett nyilatkozatot ezen szakasz valamennyi pontjának az elfogadására.
Az V. cikkely a jelentkezésre vonatkozó előírásokat tartalmazta.
A VII. cikkely VII.01. szakasz 1.3. pontja tartalmazott rendelkezést az ajánlatkérő részéről felvilágosítás kérése vonatkozásában, a VII.02. szakasz 2.1.–2.4. pontja a hiánypótlásra vonatkozó rendelkezéseket a részvételi felhívással egyezően azzal, hogy a hiánypótlási körön kívül eső hiányok nem pótolhatók. Ennek megfelelően a jelentkező a Kbt. 112. § (5) bekezdésében meghatározott jogával nem élhet, tekintettel a részvételi felhívás VI.3.2) pontjában szereplő hiánypótlás körére. 
A VIII. cikkely az összefoglaló műszaki leírást tartalmazta, mind a belső infrastruktúra ellátásra, mind pedig a külső infrastruktúra ellátásra vonatkozóan, míg a IX. cikkely a jelentkezés szerkezetére is vonatkozó egyéb információkat tartalmazott.
A 2006. július 31-ei részvételi jelentkezési határidőre az alábbi cégek adtak be jelentkezést: a Swietelsky Építő Kft.–MÁVÉPCELL Konzorcium (vezető tag. Swietelsky Kft., MÁVÉPCELL Kft.), Kikötő 2006 Konzorcium (vezető tag: a Hídépítő Zrt., a MONTAVIA Ipari- és Szolgáltató Kft.), VIVÉ 2006–2008. Konzorcium (vezető tag: Viadom Építőipari Zrt., Vasútépítő Kft. ÉDUVÍZ Kft.), a COLAS 2007 Konzorcium (vezető tag: COLAS Dunántúl Zrt., Alterra Kft., Egút Zrt.) a PORT 2006 Konzorcium (vezető tag: Vegyépszer Zrt.) és a „Kikötő 2008 Konzorcium (vezető tag: Strabag Építőipari Zrt.).
A Döntőbizottság előtt D. 533/2006. szám alatt jogorvoslati eljárás volt folyamatban, melyet a VIADOM Zrt. kezdeményezett.
A kérelmező sérelmezte, hogy az ajánlatkérő nem tette lehetővé kiegészítő kérdés feltételét, mivel a részvételi határidőt jogsértő módon határozta meg a felhívásban, továbbá a műszaki-szakmai alkalmassági igazolási módok a felelős műszaki vezetőkre, szakemberekre, köztük az 50 fő fizikai dolgozóra vonatkozóan az esélyegyenlőséget sértik, illetve a Kbt. 69. § (3) bekezdésébe ütköznek. Sérelmezte, hogy a Kbt. 125. § (3) bekezdés b) pontja alapján történő hirdetmény közzététele nélküli tárgyalásos eljárás alkalmazására való előírás is jogsértő a felhívásban.
A kérelmező a kérelmét visszavonta, ezért a Döntőbizottság a jogorvoslati eljárást megszüntette.
Ajánlatkérő a részvételi jelentkezéseket elbírálta és halasztott időpontban 2006. augusztus 14-én hirdetette ki a részvételi szakaszt lezáró döntését.
Az eredményhirdetési jegyzőkönyv, illetve az összegezés szerint a benyújtott hat részvételi jelentkezés közül kizárólag a Vegyépszer Zrt. által vezetett Port 2006 Konzorcium részvételi jelentkezése volt érvényes.
Az ajánlatkérő megküldte az ajánlattételi felhívását az érvényes jelentkezést benyújtó Port 2006 Konzorciumnak.
Ajánlatkérő részvételi szakaszt lezáró döntése ellen két jelentkező nyújtott be jogorvoslati kérelmet, melynek alapján a jogorvoslati eljárás D.576/2006. sz. alatt van folyamatban.
Az ajánlattételi felhívás fenntartotta a részvételi felhívásnak a bírálatra vonatkozó szabályát, mely szerint a bírálati szempont az összességében legelőnyösebb ajánlat volt, az egyik részszempontja a vállalt munkavégzési napok száma (munkanap) volt.
A felhívás II.5) szakasz 5.2. pontja szerint a teljesítés határideje. 2008. március 1. Az 5.3. pont szerint az ajánlatkérőnek különösen fontos érdeke fűződik ahhoz, hogy a vállalkozó a teljesítés határidejét betartsa. A teljesítési határidőt, vagy részhatáridőt több mint 30 naptári nappal meghaladó – a nyertes ajánlattevőnek (vállalkozónak és, vagy annak alvállalkozójának) felróható – késedelem esetére az ajánlatkérő fenntartja a szerződéstől való elállás jogát.
Az ajánlatkérő ajánlattételi dokumentációt is biztosított az ajánlattevő számára, mely szerint az eredményhirdetés tervezett időpontja 2006. augusztus 31. 
Az ajánlati dokumentáció III. cikkelye tartalmazta a műszaki leírást, mely 111.02. szakaszában kerültek megjelölésre a főbb mennyiségek, valamint a belső infrastruktúra ellátás és a külső infrastrukturális ellátásban történő munkarend leírás megegyezik a részvételi felhívásban foglalt műszaki leírással azzal az előírással, hogy a részletes műszaki leírások, tervek és egyéb dokumentumok a dokumentáció elválaszthatatlan részét képezik.
A IV.03. szakasz (a vállalt munkavégzési napok száma (munkanap) IV.3.1) pontja szerint az ajánlattevő köteles meghatározni, hogy hány munkanapban tervezi elvégezni az építési munkálatokat, megadni, hogy hány napig folyik effektív módon építési tevékenység, naptári hetekre lebontott műszaki ütemterv csatolásával.
Az V. cikkely, szerződéses feltételek szerint (I.11. pont) a támogatási szerződés alapján 2006. december 31-ig összesen nettó 3 300 000 000 Ft-ról kell számlát kiállítani, a beruházást is ennek figyelembevételével kell megvalósítani.
A II. (A munkavégzés feltételei) 2. pontja szerint munkaszüneti (vasárnap és ünnep) napokon tevékenység nem végezhető, mivel kiemelt figyelmet kell fordítani arra, hogy a lakosságot túlzott mértékben ne zavarják. A II.14. pont szerint a teljesítési határidőre a műszaki átadás-átvétel ideje is beszámít. Az átadás-átvétel időpontjának kitűzésére akkor van lehetőség, ha a műszaki ellenőr a készre jelentést elfogadja.
IV. (Egyéb rendelkezések) 7. pontja szerint amennyiben a Közbeszerzési Döntőbizottság, vagy más erre jogosult jogvita rendező szerv határozata az ajánlatkérő eljárást lezáró döntését megsemmisíti és a felek közötti szerződés már aláírásra került, az ajánlatkérő jogosult a szerződéstől a döntés kézhezvételétől számított 30 napon belül elállni.
A kérelmező I. 2006. augusztus 9-én nyújtott be jogorvoslati kérelmet. Kérte jogsértés megállapítása mellett a részvételi felhívás megsemmisítését, ajánlatkérő kötelezését új jogszerű tartalmú részvételi felhívás közzétételére, továbbá az ajánlatkérő kötelezését a költségek viselésére. Ideiglenes intézkedésként kérte a folyamatban lévő közbeszerzési eljárás felfüggesztését. 
Kérelmező I. szerint ügyfélképessége fennáll, mivel fő tevékenységi körei – melyek a beszerzéshez szükségesek – a cégnyilvántartásban szerepelnek, e tárgyú közbeszerzési eljárások rendszeres résztvevője. Álláspontja szerint a fenti tények alapján potenciális ajánlattevő, függetlenül az ajánlati dokumentáció megvételétől ügyfélképességgel rendelkezik. A kérelmező vélelmezhető alkalmatlansága-mint az eljárás későbbi szakaszában vizsgálandó kérdés nem zárja ki az ügyfélképesség fennálltát. A kérelmező I. ügyfélképessége a közösségi joggyakorlat szerint is fennáll a jogsértő előírások vonatkozásában, függetlenül attól, hogy részt vett-e az eljárásban.
A kérelmező I. által előterjesztett jogorvoslati kérelmek az alábbiak.
1. Az eljárás alkalmazásának jogszerűsége körében előadta, hogy az ajánlatkérő jogsértő módon alkalmazta a gyorsított eljárás szabályait a Kbt. 136. § (1) bekezdés megsértésével, ugyanis a támogatási pénz felhasználása, lehívhatósága nem veszélyeztetett az alábbiak szerint:
A Strukturális Alapokból származó források felhasználása tekintetében, így a szóban forgó KIOP-támogatás vonatkozásában (szerződésszám: KIOP 2.2.22005-04-0001/1) az a főszabály, hogy csak az Európai Unió által a tagállamokra meghatározott felhasználási határidő leteltével jár le a források lehívhatóságának a határideje, mely az 1260/2004. EK rendelet 34. szakaszának második bekezdésében megfogalmazott, ún. N+2 éves szabályból adódik a programzárásra vonatkozó szabályok alapján. Ennek értelmében bármely KIOP kedvezményezett csak e határidőn belül nyújthat be kifizetési kérelmet, a vállalkozótól befogadott számláinak elszámolására. Ez a határidő optimális esetben 3 naptári év, de ez az időtartam is meghosszabbítható.
Azonban a kedvezményezetten kívülálló ok miatt elhúzódó projekt esetében – egyedi kérelem alapján – a kedvezményezett a fenti határidőn túl is elszámolhat a támogatóval. A véghatáridőt nem befolyásoló késedelmeket bejelentés alapján, míg a támogatási szerződésben megjelölt véghatáridőt befolyásoló késedelmeket szerződésmódosítás útján engedélyezi a támogató.
Amennyiben az ajánlatkérő a projekt egyes ütemeivel, így a támogatás ütemezett lehívásaival csúszik – a programzárás figyelembevételével – a támogatási szerződésében megjelölt ütemterv módosításával élhet. Ez az ajánlatkérőnek nem csupán a támogatási szerződésben megjelölt elméleti lehetősége, de a Strukturális Alapokból finanszírozott projektek esetében napi gyakorlat is. 
A kérelmező a más eljárásfajta választás alkalmazásának lehetősége körében előadta, hogy nyílt eljárásra is lett volna lehetőség az alábbiak szerint. 
Nyílt eljárásban az ajánlattételi határidő alapesetben 52 nap, azonban sor került előzetes összesített tájékoztató közzétételére, így a határidő 36 napra rövidül. Elektronikus hirdetményfeladás esetén (melyet az ajánlatkérő alkalmazott jelen eljárásában is) a határidő tovább rövidíthető 7 nappal, így az eljárás 29 nap alatt lebonyolítható lett volna. Jelen eljárásban az ajánlatkérő – a gyorsított eljárás szabályai szerint – 10 napban határozta meg a részvételi határidőt, és 8 napot hagyott a részvételi jelentkezések értékelésére. Az ajánlattételi határidő legrövidebb időtartama 10 nap, így a teljes eljárását 28 nap alatt lehetne lebonyolítani. Azonban figyelembe kell venni azt a tényt, hogy a korábbi, eredménytelen eljárás már a részvételi szakaszban befejeződött, és a szakmai ajánlat kidolgozására sem készülhettek fel a részvételre jelentkezők.
A részvételi eljárásra vonatkozó és a gyorsított eljárás körében értékelendő sürgősségre vonatkozóan előadta, hogy annak európai jogi vonatkozásai a következők:
Az Európai Bíróság különösen a C-126/03. számú ügyben foglalta össze a sürgősség fogalmi elemeit, amelyek a következők:
1. előre nem látható esemény,
2. sürgős és kényszerítő okok, amelyek esetén a törvényben szabályozott határidők nem tarthatóak,
3. okozati összefüggés az előre nem látható események és a kényszerítő okok között.
Az Európai Bíróság a fenti, valamint a C-318/94., valamint C/57/97. számú ügyekben is foglalkozott a bizonyítási teher és a felróhatóság kérdésével. Ennek kapcsán leszögezte, hogy ha valamely ajánlatkérő sürgősségre hivatkozik, úgy e körülmények fennálltát neki kell bizonyítania. Az Európai Bíróság szerint a sürgősséggel kapcsolatos tényeket és jogokat nem lehet kiterjesztően értelmezni, továbbá azok a sürgős és kényszerítő körülmények, amelyekre az ajánlatkérő hivatkozik, nem merülhetnek fel az ajánlatkérő érdekkörében. 
Álláspontja szerint a Nemzeti Fejlesztési Ügynökség felé eszközölt Döntőbizottsági megkeresésre adott tájékoztatásban az a rész, amely az ütemterv, illetve a projekt megvalósítási határidejének a módosítására vonatkozik, alátámasztja a jogorvoslati kérelmükben előadottakat.
A kérelmező I. előadta, hogy a támogatási szerződésnek az 1-es és 2-es módosításában rögzítettek a pénzügyi ütemezés szerinti források egyes részleteinek emelkedésétől függetlenül bármely feltétel vagy engedély, illetve hozzájárulás nélkül a módosítás, illetve a 2007. évre történő átcsoportosítási lehetőség fennáll. A tájékoztatásban megjelölt 2008. december 31-ei elszámolási véghatáridőre figyelemmel, műszaki szempontból sem volt indokolt az eljárásfajta választás, mivel a kb. 30 napos eltérés a meghívásos eljárás időszükségletéhez képest irreleváns a műszaki teljesíthetőség szempontjából. 
Az uniós közbeszerzési szabályok betartása is fontos a sürgősség megítélése szempontjából, mert a források lehívhatósága nem lehetséges, ha szabálytalanság történik.
2. A kérelmező I. álláspontja szerint az ajánlatkérő jogsértő módon határozta meg a részvételi határidőt a Kbt. 107. § (2) bekezdése, 103. § (1) bekezdése, 1. § (1) és (2) bekezdései megsértésével.
A Kbt. 107. § (2) bekezdése szerint a részvételi határidőt minden esetben úgy kell meghatározni, hogy elegendő időtartam álljon rendelkezésre a megfelelő részvételi jelentkezéshez.
A Kbt. minden eljárásfajtánál előírja azokat a minimum határidőket, amelyeket szigorúan be kell tartani, és amelyeknél rövidebbet nem lehet meghatározni. Azonban ez nem jelenti azt, hogy minden egyes konkrét eljárásban alkalmazni lehet a törvényi minimumot, hiszen a határidők meghatározásakor mindig figyelemmel kell lenni az adott beszerzés sajátosságaira, összetettségére, és ehhez mérten a jogszabályban előírt legrövidebb határidő nem feltétlenül elegendő.
Ilyen esetben a beszerzés tárgyához igazítva kell megadni a határidőket, mert amennyiben az adott beszerzés sajátosságait tekintetbe véve nem áll rendelkezésre elegendő idő megfelelő részvételi jelentkezés/ajánlat összeállításához, a határidőre vonatkozó előírás jogsértőnek bizonyulhat annak ellenére, hogy a törvényben meghatározott minimum határidőbe nem ütközik.
A korábbi eredménytelenül végződött, ugyanilyen tárgyú eljárásban meghatározott alkalmassági feltételekre az akkori résztvevők fel lehettek készülve, azonban ebben az új eljárásban az ajánlatkérő számottevően változtatott a megkövetelt alkalmassági kritériumokon.
A potenciális jelentkezőknek három munkanap állt rendelkezésére, hogy az új feltételrendszert megismerjék, és összeállítsanak egy megfelelő részvételi jelentkezést.
3. A kérelmező I. sérelmezte azt is, hogy a részvételi jelentkezők számára a részvételi jelentkezés kidolgozására ténylegesen nyitva álló határidő nem tette lehetővé a Kbt. előírásai szerinti kiegészítő tájékoztatás kérését sem. A Kbt. 103. § (1) bekezdése szerint a részvételre jelentkező írásban kiegészítő tájékoztatást kérhet a részvételi határidő lejárta előtt legkésőbb 8 nappal. A részvételi jelentkezési határidő 2006. július 31-én járt le, ezek szerint a kiegészítő tájékoztatás iránti kérést legkésőbb 2006. július 23-ig el kellett volna juttatni az ajánlatkérőhöz. Tekintettel arra, hogy a felhívás 2006. július 25-én jelent meg, a részvételre jelentkezőknek kiegészítő tájékoztatás kérésére nem volt lehetőségük. 
Hivatkozott arra is, hogy nyilván az irreális jelentkezési határidő és a kiegészítő tájékoztatás lehetőségének hiánya okozta azt, hogy öt részvételi jelentkező részvételi jelentkezése érvénytelen volt és ezt a kockázatot nem vállalta.
4. A pénzügyi, gazdasági alkalmasság körében álláspontja szerint jogszerűtlenül írta elő az ajánlatkérő a mérleg szerinti eredményre vonatkozó alkalmassági előírást, mely előírás diszkriminatív és az esélyegyenlőséget sérti az alábbiak szerint.
Diszkriminatív feltételt tartalmaz az ajánlatkérő által a pénzügyi alkalmasság igazolásának módja, amely szerint alkalmatlannak minősül az ajánlattevő amennyiben az utolsó három év bármelyikében a társaság mérlegében több mint egy alkalommal negatív mérleg szerinti eredménnyel rendelkezik.
A HOCHTIEF Construction AG, amely magyarországi fióktelepén keresztül a korábbi eljárásban nyújtott be jelentkezést, az akkori alkalmassági feltételnek(mely adózott eredményre vonatkozott) megfelelt. Előadta, hogy ún. nyereségátadási szerződés alapján a leányvállalatot a 100%-os arányban tulajdonában tartó anyavállalatával, a HOCHTIEF Aktiengesellschaft-tal szemben nyereség átadási kötelezettség terheli. Így a HOCHTIEF Consultruction AG-nek szerződéses kötelezettsége alapján minden évben a keletkezett eredményét át kell adnia az anyavállalata részére.
Ezért a HOCHTIEF Consultruction AG mérlege rendszeresen negatív, vagy nulla mérleg szerinti eredményt mutat, mivel a német számviteli szabályok szerint még az előző év eredménytartalék felhasználásából történő osztalék kifizetése esetén is a mérleg a magyar számviteli szabályokkal szemben – negatívba fordulhat.
A korábbi eljárásban maga az ajánlatkérő sem látta indokát a mérleg szerinti eredménye igazolásának szükségességét, abban az eljárásban az adózott eredményt vizsgálta, ezért annak a megismételt eljárásban való megkövetelése diszkriminatív és ezért a Kbt. 1. § (2) bekezdésében megfogalmazott esélyegyenlőség alapelvét sérti.
A kérelmező I. elismerte, hogy az anyavállalat konszern is benyújthatott volna részvételi jelentkezést, azonban álláspontja szerint a rövid részvételi határidő miatt erre nem volt objektív lehetőség és a Kbt.-nek az erőforrás átadásra vonatkozó szabályai alapján sem lett volna lehetőség a jelentkezés beadására ugyanezen okból.
Az osztalék kifizetésének a saját tőkére vonatkozóan ugyan csökkentő hatása van, azonban a leányvállalat részéről nem olyan mértékű osztalék kifizetésekre került sor, amely a tőkeszerkezetet és ezen keresztül a cég pénzügyi helyzetét negatív módon befolyásolta volna.
Álláspontja szerint az osztalék kifizetésre vonatkozó tulajdonosi döntés az adott évben még tényleges tőkecsökkenéssel egyébként sem jár, annak pénzügyi hatása csak a következő évben jelentkezik az adózott eredmény meghatározásánál, mert akkor kerül ténylegesen sorra a saját tőkének az osztalék összegével való csökkentése.
A kérelmező I. hivatkozott 2004/18/EK Irányelv 47. cikk (5) bekezdésére, mely a gazdasági szereplő, gazdasági és pénzügyi kapacitásának igazolási körében azt az előírást tartalmazza, hogy, ha a gazdasági szereplő bármilyen jogos okból nem tudja az ajánlatkérő szerv által kért dokumentumokat benyújtani, bármely egyéb, az ajánlatkérő szerv által megfelelőnek tekintett irattal igazolhatja gazdasági és pénzügyi kapacitását.
A kérelmező I. magánszakvéleményt csatolt be a társasági adózott eredménye és mérleg szerinti eredménye közötti különbség tárgyában.
A magánszakvélemény megállapításai szerint a vagyon bemutatásának fő eszköze a mérleg összeállítása. A beszámoló részeként elkészített eredménykimutatás pedig kizárólag a társaság adott üzleti évben folytatott gazdálkodásának eredményességét hivatott bemutatni.
Az adózott eredmény és a mérleg szerinti eredmény között csak akkor van különbség, ha
– a tulajdonosok a tárgyévi adózott eredmény terhére osztalék kifizetéséről döntöttek,
– a tárgyévi adózott eredmény nem nyújt fedezetet a jóváhagyott osztalékra, ezért az adózott eredményt ki kell még egészíteni osztalék fizetési céljából még szükséges eredménytartalékkal (korábbi években elért és felhalmozott eredménnyel).
A mérleg szerinti eredményt az adózott eredményből, az osztalékra igénybe vett eredménytartalékkal növelt, a jóváhagyott osztalékkal csökkentett összegben kell meghatározni.
A magyar számviteli szabályok szerint a korábbi évek felhalmozott adózott eredményének (nyereségének) felhasználása (osztalékkénti kifizetése) az adózott eredmény kiegészítését jelenti (Tartozik: 4. Eredménytartalék – Követel: 4. Adózott eredmény). Ha az adózott eredmény pozitív volt, akkor az osztalékfizetés elszámolása után a mérleg szerinti eredmény csak nulla lehet, negatív nem. 
Ezzel szemben a német számviteli szabályok az eredménytartalékból kifizetésre kerülő osztalékot nem a saját töke rendezésével (tehát nem eredmény semlegesen), hanem számviteli szempontból egyfajta különleges ráfordításként jeleníti meg. Abban az esetben, ha a tárgyévi adózott eredménynél több eredmény kerül átadásra, akkor a mérleg szerinti eredmény negatív lesz. (Tartozik: 4. Mérleg szerinti eredmény – Követel: 8. Osztalék-ráfordítás).
A gazdálkodó vagyonának, valamint a tárgyévi gazdálkodás eredményességének valós és megbízható megítélése kizárólag az előző évi eredményátadás figyelmen kívül hagyásával válik lehetségessé.
A magánszakértő álláspontja szerint a releváns hazai és külföldi szakirodalmak szerint a mérleg szerinti eredmény csak akkor alkalmas egy társaság jövedelmezőségi (és nem pénzügyi) helyzetének megítélésére, ha
– a vállalkozás veszteségesen gazdálkodott, mert ilyenkor a mérleg szerinti eredmény negatívuma megegyezik az adózott eredmény negatívumával (alapösszefüggés),
– a vállalkozás nyereségesen gazdálkodott és a tulajdonosoknak nem fizetnek osztalékot.
A mérleg szerinti eredmény tehát abban különbözik az adózott eredménytől, hogy már nem tartalmazza azt az osztalékot, amit a tulajdonosok döntésük alapján maguknak biztosítanak, akár a konkrét adóév nyereségéből, akár a korábbi nyereségtartalékokból.
5. A kérelmező I. előadta, hogy a műszaki, szakmai alkalmasság körében az ajánlatkérő szintén jogsértő módon a Kbt. 1. § (1) és (2) bekezdés megsértésével határozta meg az alkalmassági követelményeket.
Az ajánlatkérő jogsértően szigorította az előző eljárásához képest az alkalmassági előírásokat a referenciák, a szakemberek, illetve a fizikai dolgozók és a gépek, berendezések előírása tekintetében, bár a korábbi eljárás tárgyával azonos a jelen eljárás tárgya is.

A műszaki-szakmai alkalmassági követelmények körében bekövetkezett és a kérelmező I. által jogsértőnek minősített változtatásokat az alábbi táblázat tartalmazza:
Alkalmassági követelményKorábbi eljárásbanJelen eljárásbanReferenciák1.Európai Uniós vagy más nemzetközi támogatásból megvalósuló projekt referenciája.Nem volt,,Alkalmatlan a részvételre jelentkező, ha az elmúlt három naptári évben nem rendelkezik legalább egy olyan európai uniós vagy más nemzetközi támogatásból megvalósuló, befejezett fővállalkozóként vagy konzorciumtagként teljesített építési beruházással kapcsolatos referenciával, amelynek az értéke elérte a nettó 1 000 000 000 Ft-ot (egymilliárd forintot).Szakemberek2.Főépítésvezető,,1 fő projektvezető mérnök, aki az építési beruházás fő tárgyához (út- és vasútépítés) igazodó okleveles közlekedésépítő mérnöki végzettséggel rendelkezik, és akit a felelős műszaki vezetői névjegzyékbe (A kategóriás jelöléssel) felvettek. [151/2000. (VIII. 9.) FVm–GM–KöViM együttes rendelet 1. sz. melléklet II. fejezet szerint],,1 fő főépítésvezető, aki az építési beruházáshoz (vasútépítés) igazodó okleveles közlekedésépítő mérnöki végzettséggel rendelkezik, és akit az 51/2000. (VIII. 9.) FVM–GM–KöViM együttes rendelet szerinti 1. számú melléklet II. rész szerint a felelős műszaki vezetői névjegyzékbe felvettek FVM–Közl. Ép-A jelöléssel3.,,2 fő létesítményfelelős, akik okleveles közlekedésépítő mérnöki végzettséggel rendelkeznek, és akiket a felelős műszaki vezetői névjegyzékbe (A kategóriás jelöléssel) felvettek. [151/2000. (VIII. 9.) FVM–GM–KöViM együttes rendelet 1. sz. melléklet I. fejezet szerint],,2 fő okleveles építő (közlekedésépítő) mérnök esetén „A kategóriaminősítéssel közlekedési építményekre vonatkozóan (ÉVM–Közl. ép.-A)4.,,2 fő létesítményfelelős, akik okleveles közlekedésépítő mérnöki végzettséggel rendelkeznek, és akiket a felelős műszaki vezetői névjegyzékbe (A kategóriás jelöléssel) felvettek. [151/2000. (VIII. 9.) FVM–GM–KöViM együttes rendelet 1. sz. melléklet II. fejezet szerint],,2 fő okleveles építő mérnök esetén „A kategóriaminősítéssel vonatkozóan (ÉVM–Épületek-A)5.Nem volt,,1 fő okleveles gépészmérnök esetén „ÉG kategóriaminősítéssel építési munkákra vonatkozóan (FVM–Épületek-G)6.Nem volt,,1 fő okleveles villamosmérnök esetén „ÉV kategóriaminősítéssel építési munkákra vonatkozóan (FVM–Épületek-V)7.Nem volt1 fő okleveles villamosmérnök esetén erősáramú villamosság minősítéssel építési munkákra vonatkozóan (FVM–TMBF-V)8.Nem volt,,1 fő okleveles gázipari mérnök esetén „A kategóriaminősítéssel gázelosztó vezetékekre vonatkozóan (FVM–S)9.Nem volt,,1 fő a 104/2006-os Korm. rendelet 3. mellékletében szereplő SZKV szakterületen nyilvántartásba vett műszaki szakértőFizikai dolgozók10.25 fő50 főGépek és berendezések11.A munkák megvalósításához szükséges gépek és berendezések rendelkezésre állásaNem volt– 4 db min. 80 kW teljesítményű kotrógép; – 3 db földmunkahenger; – 2 db daru; – 10 db tehergépkocsi; – 2 db 5 m munkaszélességű aszfaltfiniser; – 2 db legalább 8 tonnás vibrációs henger; – 2 db gréder, – 2 db min. 1000 mm szélességű marógép
A kérelmező I. a fenti összehasonlító táblázat 1–11-ig szereplő alkalmassági körülményekben kimutatott változásokat amiatt tartotta jogsértőnek, mivel azok indokolatlanul kerültek változtatásra az előző részvételi felhíváshoz képest.
6. A kérelmező I. külön kérelmi elemben kifogásolta, hogy az új feltételek között az ajánlatkérő előírta, hogy alkalmatlan a részvételre jelentkező, ha nem rendelkezik a megjelölt, teljes munkaidőben, saját állományban foglalkoztatott felelős műszaki vezetőkkel, szakemberekkel. Ez a követelmény azonban jogellenes, mert a Kbt. 67. § (2) bekezdése azoknak a szakembereknek a bemutatását említi, akiket az ajánlattevő a teljesítésbe be kíván vonni. Ebből adódóan a kiírás „teljes munkaidőben, saját állományban foglalkoztatott elvárása törvénysértő. A kérelmező a konkrét szakembereket nem kifogásolta.
Sérelmezte továbbá azt, hogy az ajánlatkérő munkaviszonyt írt elő, mint foglalkoztatási jogviszonyt, mely sérti a Kbt. 67. § (2) bekezdésében foglalt igazolási módokat, valamint önéletrajzot is kellett csatolni a fizikai munkásokra, mely a határidő rövidségére tekintettel nem volt lehetséges. Kiemelte továbbá, hogy a fizikai munkások kategória egyébként sem értelmezhető szakemberként és az ajánlatkérő hivatkozása, hogy speciális vasútépítési szakmai ismeretekkel bíró fizikai dolgozók a szakemberek körébe sorolhatók azért nem helytálló, mivel a fizikai dolgozók ilyen konkrét megjelölése a részvételi felhívásból hiányzik. Így jogsértő a fizikai munkásokra az önéletrajz előírása.
7. Az ajánlatkérő jogsértő módon alkalmazta a hiánypótlásra vonatkozó szabályokat is a Kbt. 83. § (1) bekezdésébe és 3. §-ba ütköző módon.
Az ajánlatkérő – a Kbt. előírása ellenére – érdemben nem ad lehetőséget a hiánypótlásra, csak néhány formai hiba orvoslását engedélyezi.
A törvényhozó szándéka a fenti rendelkezés megfogalmazásakor nyilvánvalóan az volt, hogy a kiemelt jelentőségű és rendszerint legmagasabb értékű Európai Unióból származó forrásokból támogatott beszerzésekre irányuló eljárások a lehető legnagyobb arányban legyenek eredményesek, amit a hiánypótlás érdemi szempontból történő előírásával látott biztosítottnak.
Adott esetben például egy külföldi potenciális ajánlattevő gyakorlatilag esélytelen, mert ennyi idő alatt lehetetlen beszerezni a megfelelő dokumentumokat és elkészíttetni ezek fordítását is, a határidő lejárta után pedig már nincs lehetősége csatolni a fordításokat, mert a hiánypótlás nem ad rá lehetőséget.
A kérelmező I. álláspontja szerint az ajánlatkérő jogellenesen, a törvény szellemével ellentétesen alkalmazta a fentiekben idézett jogszabályhelyeket és visszaélt a törvény szó szerinti értelmezésével.
8. A kérelmező I. szerint a Kbt. 125. § (3) bekezdés b) pontjára alapított beszerzési lehetőség is jogsértő az ajánlatkérő részéről az alábbiak szerint:
A Kbt. 3. §-a szerint a törvény szabályaitól csak annyiban lehet eltérni, amennyiben azt a törvény kifejezetten megengedi. Az ajánlatkérő által hivatkozott eljárásfajta alkalmazásában csak nyílt, vagy meghívásos eljárást követően kerülhet sor. A Kbt. nem adja meg erre a lehetőséget gyorsított meghívásos eljárást követően, így az ajánlatkérő jogsértően rendelkezett erről a lehetőségről a részvételi felhívásban.
A kérelmező I. az ajánlatkérőnek a jogorvoslati tárgyalást követően tett észrevételével kapcsolatosan előadta, hogy fenntartja álláspontját, hogy a támogatási szerződésben meghatározott beszerzés megvalósításának és’ pénzügyi ütemezésének módosítása lehetséges a kedvezményezett részéről, a KIOP Irányító Hatóságnak nem feladata, hogy célszerűségi vizsgálatot folytasson le a projekt megvalósíthatóságára.
Álláspontja szerint függetlenül attól, hogy gyorsított eljárásnál a Kbt. 2006. január 15-én hatályba lépett módosítása a rendkívüli sürgősségre, illetve az ajánlatkérői mulasztásra vonatkozó utalást nem tartalmazza az európai joggyakorlat alapján továbbra is követelmény, hogy a sürgősség sem eredhet az ajánlatkérő hibájából.
A pénzügyi-gazdasági alkalmasság körében a pozitív mérlegre vonatkozó alkalmassági előírás egyrészt a Kbt. 69. § (3) bekezdésébe, másrészt a Kbt. 1. § (2) bekezdésébe is ütközik, mivel az előző eljáráshoz képest indokolatlan többletkövetelményt jelent és csak a kérelmező I. nem tudja teljesíteni.
A Kérelmező II. 2006. augusztus 16-án terjesztett elő hiánytalan jogorvoslati kérelmet. Kérte, hogy a felhívás és dokumentáció hivatkozott pontjairól állapítsa meg a Döntőbizottság, hogy jogsértőek és semmisítse meg ezeket, kötelezze ajánlatkérőt a költségek viselésére, valamint ideiglenes intézkedéssel függessze fel az eljárást.
A jogorvoslati kérelme indokaiként az alábbiakat adta elő:
Ajánlatkérő megsértette a Kbt. 107. § (2) bekezdését és 1. §-át a részvételi határidő meghatározásával. Előadta, hogy a jelentkezés elkészítésére rendelkezésre álló mindösszesen 3 munkanap a beszerzés értékére és a dokumentáció részletes előírásaira tekintettel irreális követelmény volt.
Jogsértő a kiegészítő tájékoztatás kérésére vonatkozó előírás is, figyelembe véve a dokumentáció IV.0 1. szakasz 1.1. pontjában meghatározott 8 napos határidőt, a 2006. július 31-ei részvételi jelentkezési határidőt és azt, hogy a felhívás július 25-én jelent meg. A részvételi jelentkezőknek elvi esélyük sem volt, hogy a kérdéseiket a Kbt. biztosította határidőben feltegyék, ezáltal ajánlatkérő megsértette a Kbt. 103. §-át.
Ajánlatkérő megsértette a Kbt. 67. § (2) bekezdés és a Kbt. 69. § (3) bekezdésében foglaltakat a felhívás III.2.3 3/2 pontjában írt feltételekkel. Az előírt műszaki alkalmassági feltételek túlzottak, nem állnak arányban és összefüggésben a beszerzés tárgyával. Előadta, hogy okleveles villamosmérnök vonatkozásában előírt FVM–TMBF-V. megjelölés a felelős műszaki vezetői névjegyzék vonatkozásában a hivatkozott 51/2000. (VIII. 9.) FVM–GM–KöViM együttes rendelet szerinti 1. sz. melléklet II. részében nem szerepel. Továbbá okleveles gázipari mérnök esetére előírt műszaki vezetői kategória FMV-S kódra vonatkozóan szintén a hivatkozott fenti rendeletben nem szerepel, mely sérti a Kbt. 1. §-át.
Jogsértő a részvételi felhívásban a III.2.3) pontban az alkalmasság minimumkövetelményei között a 2. pontban meghatározott Európai Uniós, vagy más nemzetközi támogatásból megvalósuló építési beruházással kapcsolatos referencia előírás, ugyanis irreleváns, hogy milyen források felhasználásával valósul meg a beruházás, és ki a finanszírozó. Ezen referenciaelőírás a Kbt. 69. § (2) bekezdésébe ütközik.
A Döntőbizottság a D.556/2006 és D.560/2006. szám alatt indított ügyeket D.556/2006. szám alatt egyesítette.
A Döntőbizottság megkeresésére a Nemzeti Fejlesztési Ügynökség, mint Környezetvédelem és Infrastruktúra Operatív Program Irányító Hatóság (a továbbiakban: IH) tájékoztatást adott, valamint rendelkezésre bocsátotta a támogatási szerződést és annak két módosítását, valamint az ajánlatkérőnek szóló értesítést, a kifizetések felfüggesztéséről.
Az IH közölte, hogy a projekt a Környezetvédelmi és Infrastruktúra Operatív Program, azaz a KIOP keretében nyert támogatást, mely a 2004–2006. évi európai finanszírozási periódusban valósulhat meg. Ennek megfelelően az N+2 szabályt figyelembe véve, a projektek esetében az utolsó uniós elszámolásnak és kifizetésnek legkésőbb 2008. december 31-i meg kell történnie. 
A fenti tájékoztatás szerint a kedvezményezettnek a támogatás igénybevételére és a támogatási szerződésben vállaltak teljesítésére vonatkozó utolsó elszámolását legkésőbb 2008. augusztus 31-ig be kell nyújtania, azaz a kedvezményezett csak eddig a határidőig élhet a projekt ütemtervének és befejezési időpontjának módosításával.
A tájékoztatás szerint kérdéses az, és műszaki szempontból lényeges, hogy egy hosszabb közbeszerzési eljárás eredményeként 2007. elején induló beruházás befejezhető-e 2008. augusztus 31-ig az IH számára elfogadható technológia alkalmazásával.
A 2007–2013. évi időszakra vonatkozó finanszírozási periódusra a jelen időszak projektjei nem vihetőek át, ugyanis ebben a következő időszakban már a következő finanszírozási periódus operatív programjai és az azok keretében támogatást nyerő projektek kerülnek megvalósításra, erre tekintettel is a 2008. augusztus 31-i határidő a véghatáridő a projekt ütemtervének és befejezési időpontjának módosításával.
Az IH tájékoztatásának összefoglalásában előadta, hogy az esetleges határidő hosszabbítás lehetősége a kedvezményezett számára kizárólag 2008. augusztus 31-ig adott, mely időpont egyben a pénzügyi elszámolás végső határideje is. A projekt teljesítésének ugyanakkor meg kell előznie a 2008. augusztus 31-i pénzügyi elszámolásra vonatkozó végső határidőt. Az NFÜ közölte, hogy módosítási kérelmet a kedvezményezett nem nyújtott be a projekt megvalósítási határidejére, illetve ütemtervére.
A tájékoztatás szerint az IH is a közbeszerzési eljárással kapcsolatban szabálytalansági eljárást folytat.
A tájékoztatás megjelölte az EU Strukturális Alapjaiból és Kohéziós Alapjaiból származó támogatásokra vonatkozó hazai és uniós jogszabályokat.
Ajánlatkérő érdemi észrevételében kérte a kérelmek elutasítását azok alaptalanságára hivatkozással, a kérelmező I. vonatkozásában amiatt is, hogy nem rendelkezik ügyfélképességgel sem.
Álláspontja szerint a kérelmező I. nem tartozik a részvételre jelentkezői, ajánlattevői körbe, így egyéb érdekeltként terjesztett elő jogorvoslati kérelmet. Egyéb érdekeltként azok nyújthatnak be jogorvoslati kérelmet, akiknél a jog vagy érdeksérelem közvetlenül kimutatható. A kérelmező I. semmilyen formában nem jelezte a tárgyi eljárásban való részvételi szándékát, felvilágosítást az eljárásra vonatkozóan nem kért.
Kérelmét 2006. augusztus 9-én terjesztette elő, amikor a felhívás szerint már az eredményhirdetésnek is meg kellett volna történnie, mivel eddig az eljárásban semmilyen formában nem kívánt részt venni, ezért érdekelti minősége is kérdéses.
Álláspontja szerint az alkalmassági követelmények előírásának az a célja, hogy csak a teljesítésre ténylegesen képes jelentkezők tudjanak ajánlatot enni. Az alkalmassági előírás akkor minősül jogsértőnek, ha maga a támadott rendelkezés jogsértő és ezen jogsértő rendelkezés hiányában tudna a kérelmező az előírások teljességének megfelelni. A kérelemben csak egy helyen található konkrét, arra vonatkozó rész, amely a kérelmező I. alkalmasságát, teljesítési képességét érinti a többi alkalmassági feltétel olyan, amelyekkel kapcsolatosan nem róható fel ajánlatkérőnek, hogy a kérelmező számára az előírt feltételek teljesítése nehéz, vagy nem lehetséges. A kérelem 10. oldalán a második bekezdésben kérelmező I. maga ismertette, hogy az előírt pénzügyi gazdasági feltételeknek nem tudna megfelelni. Ajánlatkérő a Kbt.-ben meghatározott kötelezettségével élt, amikor meghatározta, hogy a pénzügyi gazdasági alkalmasság tekintetében milyen feltételeket támaszt.
Álláspontja szerint kérelmező I. ügyfélképessége kizárólag a fentiek kapcsán jöhet szóba a többi kérelmi elem vonatkozásában az ügyfélképessége hiányzik.
Ajánlatkérő álláspontja szerint a gyorsított meghívásos eljárás alkalmazásának feltételei fennállnak.
Az ajánlatkérő indokolta a gyorsított eljárás megindításának műszaki szükségességét a teljesítési határidő vonatkozásában a mérnök (a Győr–Gönyű Kikötő műszaki ellenőre és a kikötő vezető tervezője), egyeztetett szakvéleménye alapján az alábbi – részben párhuzamosan is végezhető – kivitelezési szakaszokra, illetve ezek időigényére figyelemmel. 
Hivatkozott egyrészt arra, hogy a bontási és terület előkészítési munkák 25–30 napos határidőt vesznek igénybe, amely az időjárási viszonyokra, illetve a technikai nehézségekre 40–45 napra bővülhet, valamint a közműhálózat kialakítása 120–150 napos időszükségletére is.
A kivitelezéstől független szolgáltatói érdekkörbe tartozó közműhálózatok (gáz, víz, elektromos, híradás stb.) kialakításához szükséges időtartam meghosszabbodhat a szükséges hatósági engedélyek beszerzésének függvényében. Ezért e munkák elvégzésére 120–150 nap időszükséglet merül fel.
A következő műszaki beruházási ütem a csatlakozó és belső utak kialakítása, a töltésépítő munkáknál az előírt teherbírás biztosításával és tömörítéssel kapcsolatos műszaki munkák indokolják az ajánlatkérő álláspontja szerint a 250–300 napos időszükségletet.
Következő fázis a vasúti alépítmény kivitelezése, amely egy 120–150 napos kivitelezési határidőt feltételez, azzal együtt, hogy bizonyos munkák párhuzamosan is végezhetőek az útépítéssel.
Ezen alépítmény csatlakoztatása a nagyforgalmú Győr–Hegyeshalmi fővonalhoz történik és erre tekintettel további 150–180 napos az időigény. 
Az ajánlatkérő álláspontja szerint az 1. számú főút 113+829– 115+454 km-sz. közötti korrekciós munkái is, figyelemmel, hogy ezeket a forgalom fenntartása mellett kell elvégezni, a feszes munkatempót feltételezve is 90–120 napos időszükséglettel bírnak.
A projekt keretében megvalósuló műszaki munkálatok során az 1. számú főút 114+988,95 km-szelvényében kialakítandó felüljáró kivitelezése másféléves időtartamot vesz igénybe, amely munkarész a munkálatok közül a legösszetettebb feladat. A műtárgy alapozása, a szükséges technológiai időigény, valamint a magas háttöltés megfelelő tömörségű állapotának kialakítása miatt e műtárgy kivitelezésének időigénye kb. másfél év. Az alkalmazandó technológia kizárja a téli, hideg időben történő kivitelezés lehetőségét.
Az ajánlatkérő álláspontja szerint az elvégzendő feladatok teljes időigénye 700–800 nap. A KIOP a támogatási szerződésben meghatározott 2008. március 1-jével projekt megvalósítási határidőt véghatáridőnek tekintette, annak módosítására nincs lehetőség, továbbá a meghívásos és a gyorsított meghívásos eljárás időtartama közötti 40 napos különbség a téli leállási időszakot figyelembe véve – éppen szükséges a műszaki ütemterv szerinti munkák kivitelezésére. 
Az ajánlatkérő hivatkozott arra, hogy az ajánlati szakaszban benyújtott ajánlatban megjelölt 365 napos vállalás kizárólag munkanapokra vonatkozott az ajánlati felhívás is kizárta az ünnepnapokat és a vasárnapokat a teljesítési határidő számítása szempontjából. Ez a vállalt munkanap összhangban van a becslésével és ezzel is 2008. március 1-jére valósul meg a teljesítés. Előadta, hogy az ajánlattevő ténylegesen az ajánlatkérő által előírt 2008. március 1-jei teljesítési határidőre vállalta a kivitelezést, a megadott 365 nappal. Hivatkozott arra, hogy még ezt követi a próbaüzem, a pótmunkák, melyek 1–2 hónapos időtartamot igényelnek még, melyet követően zárható le az elszámolás.
Az ajánlatkérő előadta az eljárásfajta választását igazoló alábbi indokokat, a támogatási szerződésben foglalt pénzügyi finanszírozás, azaz a támogatás lehívhatósága tekintetében.
A jogorvoslati eljárás során a Nemzeti Fejlesztési Ügynökség 2006. augusztus 30-án kelt 484/2006. iktatószámú levelében a KIOP-forrásból támogatott projektekben megítélt támogatási összeg jogszabályok által meghatározott felhasználásával kapcsolatos elvi lehetőségekről tájékoztatta a Döntőbizottságot. A 2008. december 31-es határidő, így a KIOP-támogatások jogszabályi és fogalmi lehetőségekhez mért legkésőbbi felhasználását foglalja magában. Ezen határidőn belül az ajánlatkérő jelenlegi lehetőségeit a támogatási szerződés határozza meg, melynek értelmében az utolsó elszámolást legkésőbb 2008. augusztus 31-ig a KIOP-támogatásban részesülő kedvezményezetteknek be kell nyújtania a Támogató felé.
A támogatási szerződés annak 3. oldalán, a 3.5. pont 2. alpontjában meghatározta, hogy a projekt megkezdésének határideje 2005. november 2. és a megvalósításának határideje 2007. december 31. A támogatási szerződés 9. oldalán a 6.3. pontban már ez eredeti szerződésben is volt arra vonatkozó előírás, hogy a megítélt támogatást milyen ütemben kell lehívni. Lehívásra az eredeti tervek szerint már a 2005. évben is sor kellett volna, hogy kerüljön.
A támogatási szerződésnek a projekt megvalósulásának befejezésére vonatkozó pontja sem az 1. számú, sem a 2. számú módosítással nem változtak. Így a projekt befejezési határidejének 2007. december 31-i időpontja is az 1. számú szerződésmódosítás 3.5.3. pontra vonatkozó rendelkezésének figyelembevételével lett későbbi időpontra kitolva.
Az 1. számú módosítás szerint az utolsó kifizetési kérelem benyújtásának határideje 2008. július 1., ami azt jelenti, hogy a teljesítésnek ennél már korábban meg kell történnie, mint arra az NFÜ levele is rámutatott. Figyelembe véve, hogy a kifizetési kérelem benyújtására nyitva álló határidő 60 nap, így a teljesítésnek 2008. májusában be kell fejeződnie. Ez a teljesítés azonban a projekt végső, minden kiegészítő és pótmunkákkal együtt értendő teljesítését jelenti. Ennek figyelembevételével a projekt alap teljesítési határidejeként megjelölt 2008. március 1-jei határidő reális, jogszerű és az előzetes tervek és számítások alapján előre kalkulálható időpont.
Az ajánlatkérő a gyorsított eljárás megindításának pénzügyi megalapozottsága vonatkozásában előadta, hogy a támogatási összeg évenkénti bontású ütemekben hívható le. Ez azt jelenti, hogy önmagában az a tény, hogy a végső kifizetési kérelem határideje milyen időpontra esik, nem releváns információ. 
A sürgősséget így nemcsak az határozza meg, hogy a projekt végső, 2008-ban esedékes befejezése – műszaki, vagy pénzügyi szempontból – veszélyben van, hanem az is, hogy a hatályos, érvényben lévő támogatási szerződés által megkövetelt teljesítési határidők is csak nehézséggel tarthatóak. Más eljárásfajta választásával csökkent volna annak esélye, hogy ajánlatkérő szabályosan le tudja hívni a támogatási összeget.
Az ajánlattételi dokumentáció szerződéstervezetének I. Általános rendelkezések 11. pontjában az ajánlatkérő előírta az ajánlattevő számára, hogy a 2006. évben a támogatási szerződésnek megfelelő ütemezéssel összhangban összesen 3 300 000 000 Ft-ot kell a pénzügyi ütemezésében kalkulálnia.
Az ajánlatkérő a gyorsított eljárás alkalmazásának indokaihoz kapcsolódóan hivatkozott arra, hogy a Kbt. 2006. január 15-i módosítása szerint – szemben a módosítást megelőző szabályozással – az ajánlatkérő a meghívásos vagy a hirdetmény közzétételével induló tárgyalásos eljárás esetében gyorsított eljárást alkalmazhat, ha sürgősség miatt az ilyen eljárásokra előírt határidők [107. § (1) bekezdése, 122. §] nem lennének betarthatóak.
A hatályos szabályozás szerint nem a rendkívüli sürgősség feltételrendszere képezi a gyorsított meghívásos eljárás alkalmazásának feltételét, továbbá az a feltétel is kikerült a hatályos szabályozásból, hogy a rendkívüli sürgősséget indokoló körülmények nem eredhetnek az ajánlatkérő mulasztásából. 
Álláspontjuk szerint a pénzügyi adatok is alátámasztják a gyorsított eljárás alkalmazását az alábbiak szerint.
A Gazdasági és Közlekedési Minisztérium (a továbbiakban: támogató) és az Észak-dunántúli Környezetvédelmi és Vízügyi Igazgatóság (a továbbiakban: kedvezményezett) között 2005. június 30-án kelt támogatási szerződés értelmében a kedvezményezett bruttó 7 025 090 000 Ft támogatást kapott a támogatótól.
A támogatási szerződést a felek később módosították, melyben többek között a támogatás összege is módosításra került. A Kkdvezményezett így összesen kb. nettó 7,3 milliárd Ft támogatási összeg szerint írta ki a közbeszerzési eljárást. 
A támogatási szerződés szerint ebből az összegből a kivitelezőnek a 2006. évben nettó 3,3 milliárd forintról, azaz a teljes projekt értékének 43%-át kitevő összegről kell számlát kiállítania, így kell a pénzügyi és ezzel együtt műszaki ütemezését elkészítenie. Ez a feladat még a gyorsított eljárás Kbt. szerinti határidővel számolva is rendkívül nehéz feladatot jelent a nyertes kivitelező számára, hiszen 4 hónap alatt majdnem annyit kell teljesítenie, mint a projekt további menete folyamán összesen.
Az ajánlatkérő szerint a részvételi határidő minimális időtartamára vonatkozó határidőket, a 2006. július 20-i hirdetmény feladásra tekintettel betartották és a részvételi jelentkezést benyújtó jelentkezőknek is elégséges volt a jelentkezésre megadott határidő, így a kiegészítő tájékoztatásra vonatkozó előírás is jogszerű volt.
Az ajánlatkérő álláspontja szerint a Kbt. kógens rendelkezései szerinti lehetőséggel élt, amikor a részvételi jelentkezőktől a Kbt. 66. § (1) bekezdés b) pontja szerint a beszámoló benyújtását követelte meg, melynek e része a mérleg szerinti eredmény. A mérleg szerinti eredmény pedig annál fogva alkalmas a vállalkozás pénzügyi helyzetének megítélésére, hogy a kérelmező I. által felkért szakértő szerint is a saját tőkére nézve csökkentő hatású az osztalék kifizetése. Mivel új közbeszerzési eljárásról van szó, ezért irreleváns az, hogy az előző közbeszerzési eljárás során az adózott eredményre vonatkozó alkalmassági követelmény került meghatározásra a részvételi felhívásban.
Az ajánlatkérő álláspontja szerint a műszaki, szakmai alkalmasság körében előterjesztett kérelmi elem azért alaptalan, mert a kérelmező I. által megjelölt és 1–11-ig terjedő az előző részvételi felhívásban nem szereplő alkalmassági feltételek vonatkozásában csak a jelen eljárásban vizsgálhatóak, hogy jogszerűeke, vagy sem. Mivel a megjelölt alkalmassági körülmények a Kbt. rendelkezéseinek megfelelnek, ezért közömbös az a tény, hogy az előző részvételi felhívásban ezeket nem írta elő az ajánlatkérő.
A fizikai dolgozókra vonatkozó előírás az alkalmasság igazolása tekintetében a Kbt. 67. § (2) bekezdés e) pontjára figyelemmel jogszerű volt, mivel a fizikai dolgozók köréből az ajánlatkérő a vasútépítésben speciálisan képzett fizikai dolgozókat, azaz szakembereket kívánt alkalmazni.
A fizikai dolgozók 50 fős létszámára előírt önéletrajz becsatolási kötelezettség nem irreális követelmény a rövid részvételi határidőre tekintettel sem, a cégeknél szokásos számítógépes nyilvántartásra figyelemmel. Az önéletrajz becsatolása szükséges, mivel ez igazolja, hogy ténylegesen fennáll a munkaviszony, az önéletrajz tartalmi elemeit ajánlatkérő egyébként sem állapította meg. Ajánlatkérő kötelezően várta el a munkaviszony fennállását, mivel ezzel látta biztosítottnak a szakemberek biztos és jogszerű alkalmazását.
Az alkalmassági szempontok jogszerűségének alátámasztására az ajánlatkérő hivatkozott arra is, hogy az építési munkák összetettsége és a szorító teljesítési határidő rendkívüli humán erőforrás igényt támaszt a kivitelezővel szemben.
Az ajánlatkérő által megkövetelt szakemberek biztosítása olyan minimumfeltétel, amely azt garantálja, hogy a kivitelező részéről egy alapvető humánerőforrás bázisállomány rendelkezésre áll, noha adott esetben ténylegesen ennél sokkal több szakemberre van szükség a megvalósítás időszakában. Rájuk vonatkozó külön követelményt azonban az ajánlatkérő nem támasztott a jelentkezőkkel szemben. Így az ajánlatkérő követelménye a műszaki-szakmai alkalmasság tekintetében álláspontjuk szerint nem túlzó és nem sérti a Kbt. 69. § (3) bekezdését, illetőleg annak 1. §-át sem.
Előadta, hogy a részvételi felhívás szerint a megkövetelt szakembereknek – mintegy ahogy az a szövegezésből és a központozásból (vesszők és a zárójel alkalmazása) egyértelműen kitűnik – nem a rendelet szerinti besorolással kell rendelkezniük, csak a rendelet szerinti névjegyzékben kell szerepelniük, és a fent megadott képesítéssel kell rendelkezniük. A két szakember tekintetében az ajánlatkérő olyan mérnökök rendelkezésre állását kérte a jelentkezőktől, akik a fent megnevezett területeken rendelkeznek a szükséges minősítéssel (TMBF – területi műszaki biztonsági felügyelet; S – gáz-elosztóvezetékek).
Az ajánlatkérő az uniós és nemzetközi forrásokból megvalósuló beruházással kapcsolatos referencia előírással kapcsolatban kifejtette, hogy erre azért került sor, mivel a részvételre jelentkezőknek, illetve később az ajánlattevőknek a teljesítés igazolására vonatkozóan speciális követelményeknek kell megfelelni az uniós előírások szerinti folyamatos auditálásra figyelemmel.
Az ajánlatkérő a hiánypótlással kapcsolatos jogorvoslati kérelmi elemmel kapcsolatban kifejtette, hogy a Kbt. kógens szabályai lehetővé tették az ajánlatkérő számára, hogy csak két formai körülményre korlátozza a hiánypótlás lehetőségét, mely formai követelményekkel kapcsolatos hiánypótlásra a 6 jelentkező közül 4 esetben sor is került.
Az ajánlatkérő álláspontja szerint idő előtti a hirdetmény nélküli tárgyalásos eljárás lehetőségére vonatkozó előírás kifogásolása, mivel a jogsértés csak akkor következhet be egyáltalán, ha majd ezen jogcímen a tárgyalásos eljárás megindítására ténylegesen sor kerül. Érdemben sem helytálló a kérelem, mivel a Kbt. rendszerében a gyorsított eljárás nem külön eljárástípus.
Az ajánlatkérő bejelentette, hogy az IH által folytatott szabálytalansági eljárás befejezéséig a szerződéskötést elhalasztotta, majd 2006. szeptember 12-én bejelentette, hogy a vállalkozási szerződést az ajánlattevővel megkötötte.
A kérelmező II. 2006. szeptember 13-án bejelentette, hogy a jogorvoslati kérelmét visszavonta. A Döntőbizottság a kérelmező II. jogorvoslati kérelmének visszavonására tekintettel az eljárást az ő vonatkozásában megszüntette.
A Döntőbizottság megállapította, hogy a kérelmező I. kérelme részben megalapozott.
A Döntőbizottság először az ajánlatkérő azon kifogását vizsgálta, hogy a dokumentáció megvásárlásának, illetve a részvételi jelentkezés beadásának elmaradása eredményezheti-e az ügyfélképesség hiányát. 
A Döntőbizottság megállapította, hogy a kérelmező I. a jelen közbeszerzés tárgyát képező építési beruházásokkal kapcsolatos közbeszerzési eljárások rendszeres résztvevője, az előző közbeszerzési eljárásban részvételi jelentkezést nyújtott be, tevékenységi körében szerepelnek a beszerzéssel összefüggő tevékenységek, ezért a részvételi felhívás tárgyát képező jogorvoslati eljárás indításához a Kbt. 323. § (1) bekezdése szerinti jogos érdeke, közvetlen érdekeltsége, ügyfélképessége fennáll. Rámutat arra a Döntőbizottság, hogy a dokumentáció megvételének és a közbeszerzési eljárásban való részvételének a hiánya – amennyiben a kérelmező potenciális részvételre jelentkezőnek minősül a fentiek szerint –, nem akadálya az ügyfélképesség megállapításának.
A Döntőbizottság nem osztotta az ajánlatkérő hivatkozását, hogy az ügyfélképesség fennálltához ténylegesen szükséges az adott közbeszerzési eljárásban meghatározott alkalmassági feltételek teljesítése, ugyanis ez csak a közbeszerzési eljárás menetében tényleges részvételi jelentkezést benyújtó esetében vizsgálandó kérdés.
A Döntőbizottság ezt követően vizsgálta a kérelmező I. azon kérelmi elemét, mely a gyorsított eljárás szabályainak alkalmazását sérelmezte.
A Kbt. 136. § (1) bekezdése szerint, az ajánlatkérő a meghívásos vagy a hirdetmény közzétételével induló tárgyalásos eljárás esetében gyorsított eljárást alkalmazhat, ha sürgősség miatt az ilyen eljárásokra előírt határidők [107. § (1) bekezdése, 122. §] nem lennének betarthatóak. Az ajánlatkérőnek a gyorsított eljárás alkalmazásának indokát, az eljárást megindító hirdetményben meg kell adnia.
A Kbt. szabályozása a Kbt.3. §-a értelmében kógens, így a Kbt. 136. § (1) bekezdésében meghatározott feltételek teljesülése alapozza meg a gyorsított eljárás alkalmazásának a jogszerűségét.
E feltételek a következők:
– sürgősség,
– a meghívásos vagy a hirdetmény közzétételével induló tárgyalásos eljárásra előírt határidők nem lennének betarthatóak.
A Döntőbizottság e körben rögzíti azt is, hogy a Kbt. 2006. január 15-én hatályba lépett rendelkezése alapján az ajánlatkérőnek nem a rendkívüli sürgősséget indokló feltételeket kell már igazolni, hanem azt, hogy a meghívásos vagy a hirdetmény közzétételével induló tárgyalásos eljárásra vonatkozó eljárási határidő betartása nem lehetséges, sürgősség miatt. Az irányadó szabályozás változás már a sürgősséget és nem rendkívüli sürgősséget követel meg. 
A Kbt. 2005. január 15-én hatályba lépett új szabályozásra vonatkozó miniszteri indokolása szerint is elhagyásra került a rendkívüli sürgősség indokolására vonatkozó azon szubjektív feltétel is, hogy az ajánlatkérőt nem terhelheti felróhatóság a rendkívüli sürgősséget jelentő körülmény bekövetkezésében.
A Döntőbizottság álláspontja szerint a kérelmező I. által hivatkozott Európai Bírósági joggyakorlat „a rendkívüli sürgősség feltételrendszerére vonatkozik, tehát jelen jogvitában ezen döntések nem lehetnek irányadóak az alábbi indokokra figyelemmel.
A C-126/03. sz. ügyben a 92/50 irányelv 11. cikke (3) bekezdésének d) pontja alapján hirdetmény előzetes közzététele nélkül tárgyalásos eljárás útján is oda lehetett volna ítélni a szerződést.
Az Európai Bíróság kifejtette, hogy a 92/50 irányelv 11. cikke (3) bekezdésének d) pontját – mint az EK-Szerződés által elismert jogoknak a szolgáltatásnyújtásra irányuló közbeszerzések területén történő hatékony érvényesülését biztosító szabályok alóli kivételt – megszorítóan kell értelmezni és, hogy a kivételt igazoló kivételes körülmények tényleges fennállását annak kell bizonyítani, aki hivatkozni kíván rá. Ebben az ítéletben a rendkívüli sürgősség feltételeinek vizsgálatára került sor, nevezetesen annak három konjuktív feltétele az alkalmazás szempontjából: előre nem látható esemény, olyan rendkívüli sürgősség, amely miatt az egyéb eljárásokra megállapított határidőt nem lehetett betartani, valamint az előre nem látható esemény és a rendkívüli sürgősség közötti ok-okozati viszony fennálltak.
Az ítélet megállapítása szerint a kérelmezett tagállam e körülmények vonatkozásában nem bizonyította az eljárásfajta választás jogszerűségét. Az ítélet tehát más fajta hirdetmény közzététele nélküli tárgyalásos eljárásra vonatkozott.
A kérelmező I. által hivatkozott C-57/94. sz. ügyben a szabadkézi vételi szerződés indokoltsága körében, a műszaki okból történő kizárólagos odaítélés vonatkozásában vizsgálta annak elfogadhatóságát az Európai Bíróság. 
Ezen ügyben kifejtésre került, hogy a 71/305 irányelv 9. cikkének b) pontjában szereplő „műszaki ok fogalmat megszorítóan kell értelmezni. 
A munkákkal kapcsolatos időbeli és térbeli összehangolási szükségesség, melyek a jogvita tárgyát képezték nem minősülnek olyan indokoknak, melyek elkerülhetetlenné tették a vitatott munkáknak az adott vállalkozás számára történő odaítélését.
A műszaki ok meglétének bizonyítása mellett azt is bizonyítani kell, hogy ez az ok feltétlenül szükségessé teszi a vitatott szerződésnek egy bizonyos vállalkozás számára történő odaítélését.
A kérelmező I. által hivatkozott C-318/94. sz. ügyben a nyílt eljárás mellőzése, illetve a rendkívüli sürgősség indokoltságára tekintettel alkalmazott tárgyalásos eljárás alkalmazhatósága tárgyában döntött az Európai Bíróság. E körben a már a C-57/94 sz. ügyben a rendkívüli sürgősség körében bizonyítandó három konjunktív feltétel megállapításán túl az Európai Bíróság kifejtette, hogy nem minősül előre nem látható eseménynek az a tény, hogy az adott nemzeti jogszabályban előírt építési, beruházási tervek jóváhagyására irányuló eljárás keretében az építési hatóság nem járul hozzá az adott tervhez, és e miatt a tervet módosítania kell az ajánlatkérőnek. Tehát ebben az esetben is rendkívüli sürgősségre alapozott hirdetmény nélküli tárgyalásos eljárást folytatott le az ajánlatkérő.
A Döntőbizottság tehát nem fogadta el a kérelmező I. hivatkozását az Európai Bíróság részéről kidolgozott és a rendkívüli sürgősség vonatkozásában annak feltétel rendszerére, és ennek az ajánlatkérő részéről történő bizonyítási terhére vonatkozóan, mivel a hatályos szabályozás – a 2004/18 EK Irányelv 38. cikkének (8) bekezdésével összhangban csupán a sürgősséget tartalmazza, mint az eljárás választhatóságának indokát.
A Döntőbizottság ezt követően az ajánlatkérő által a gyorsított eljárás alkalmazására a felhívás IV.1.1) pontjában megadott indokainak vizsgálatát végezte el.
A felhívás ezen pontjában – a korábbi közbeszerzési eljárás eredménytelenségén túl, mely az iratok alapján egyértelműen megállapítható – ajánlatkérő hivatkozott arra, hogy a támogatási szerződésben foglaltak alapján a pénzügyi finanszírozással, valamint a teljesítési határidővel összefüggésben – a projekt beruházási feltételeit is figyelembe véve – egyéb eljárásfajták alkalmazása a támogatás lehívhatóságát veszélyeztetnék.
Ajánlatkérő a fentiek szerint kifejezetten hivatkozott a támogatási szerződésre, a támogatás lehívhatóságára.
A Döntőbizottság az ezt támadó I. r. kérelmező hivatkozását nem fogadta el az alábbi indokokra tekintettel.
Az I. r. kérelmező fentiek szerint ismertetett előadása szerint és az NFÜ megkeresésre adott válasza alapján az megállapítható, hogy Magyarország, mint tagállam számára az adott projektben nyújtott uniós támogatási forrásnak a felhasználására az uniós és hazai szabályozás alapján mely időpont a végső. Jelen esetben ez 2008. december 31-e (a 2004–2006. évi európai uniós finanszírozási periódusra vonatkozóan), azaz az utolsó uniós elszámolás és kifizetés határideje, melynek betartása feltételezi, hogy a kedvezményezettnek a teljesítésre vonatkozó utolsó elszámolását 2008. augusztus 31-ig be kell nyújtania. 
A Döntőbizottság jogi álláspontja szerint ugyanakkor nem áll fenn jogi lehetőség arra, hogy ezen időpont alapulvételével vizsgálja a Döntőbizottság a gyorsított eljárás indokoltságát. Az uniós támogatási források felhasználása meghatározott teljesítési rendben történik, melynek feltételeit jogszabályok rendelkezései, illetve a támogatási szerződés rögzíti. Jelen esetben az érvényes és hatályos támogatási szerződés (támogatási szerződés 2. számú módosítása) – fentiekben idézett – 6.1. pontja szerint ajánlatkérő számára előírásként került meghatározásra az, hogy 2006. évben 4 192 289 481 Ft-ot kell lehívnia.
Erre tekintettel a Döntőbizottságnak azt kellett eldöntenie, hogy az ajánlatkérő jogosult-e önállóan, saját hatáskörben úgy átcsoportosítani a támogatási összeget, hogy az 2007-ben, 2008-ban legyen részéről lehívható, ugyanis ebben az esetben a műszaki tartalom, a teljesítés időigényének függvényében természetesen -akár későbbi szerződéskötés mellett megvalósulhat is, a teljesítés, a lehívás végső határidejéig.
A Döntőbizottság szerint sem a jogi szabályozás, sem a támogatási szerződés nem biztosít ilyen önálló jogot a támogatott ajánlatkérő részére, azt biztosítja csak, hogy módosítás iránti kérelmet nyújthat be, a módosítás iránti kérelmet a támogató elutasíthatja, illetve a módosítás feltételei is korlátozottak. 
A támogatási szerződés 6.1. pontja szerint az éves mennyiségtől eltérni csak a támogató engedélyétől lehet.
A 6.9. pont szerint a támogatásnak a jelen szerződésben meghatározott ütemben fel nem használt része csak a jelen szerződés módosítása esetén használható fel a következő évben. A támogató fenntartja a jogot, hogy a kezdeményezett erre irányuló módosítási kérelmét elutasítsa.
A támogatási szerződés 12.1 pontja a módosítás iránti kérelem benyújtását teszi lehetővé és egyértelműen kimondja, hogy a módosítás közös megegyezéssel valósulhat meg.
A 12.2. pont szerint a módosítás iránti kérelem beérkezését követően a támogatási összeg folyósítása a kérelem elbírálásáig felfüggesztésre kerülhet.
A 12.4. pont szerint a kedvezményezett csak olyan indokkal kezdeményezheti a jelen szerződés módosítását, amely a támogatás odaítélésének körülményeit utólag nem változtatja meg. Amennyiben a módosítás szükségessége a kezdeményezettnek felróható, úgy az eset összes körülményeit – így különösen a projekt gazdaságos megvalósíthatóságát – mérlegelve a támogató jogosult választani a jelen szerződés módosítása, vagy a szerződésszegés esetén alkalmazható jogkövetkezmények között.
A szerződésszegés és jogkövetkezményeire vonatkozó 13. pont j) alpontja szerint szerződésszegésnek minősül az is, ha a kedvezményezett a szerződésben vállalt kötelezettségeit neki felróható okból nem teljesíti, vagy 75%-nál kisebb arányban teljesíti.
A 14/2004. (VIII. 13.) TNM–GKM–FMM–FVM–PM együttes rendelet a Strukturális Alapok és a Kohéziós Alap felhasználásának általános szabályairól a támogatási szerződés módosítását a kedvezményezett részéről történő kezdeményezés esetében a 28. § (2) bekezdés szerint feltételekhez köti és a (4) bekezdés szerinti módosítási kezdeményezés elutasítása esetén a fenti szankciókkal is számolnia kell a kedvezményezettnek a támogatási szerződés szerint.
A Döntőbizottság szerint a fenti konkrét előírások is azt támasztják alá, hogy ajánlatkérő számára adott és kötelező a megkötött támogatási szerződés, annak módosítása 3. személy, a támogató hozzájárulásával valósulhat meg meghatározott feltételek mellett. Ez a jogviszony a támogató és a támogatott között áll fenn, e jogviszony tartalmának vizsgálatára kompetenciával a Döntőbizottság nem rendelkezik.
Így nem vizsgálhatja felül a megkötött támogatási szerződést, annak ütemezését, a módosítás lehetőségét ajánlatkérő miért nem kérte, illetve a támogató miért nem módosította a támogatási szerződést.
Így a Döntőbizottság a fentiek alapján azt vizsgálta, hogy a 2006. évre ütemezett és lehívandó 4 192 289 481 Ft összegre tekintettel szükséges-e a gyorsított eljárás alkalmazása.
Ennek a megítélése az elvégzendő műszaki tartalomtól és annak teljesítési időszükségletétől függ.
A mérnöki becslés szerint a projekt kivitelezésének időtartama összesen 700–800 nap.
Ennek alapján került meghatározásra a támogatási szerződésben a projekt megvalósításának – annak előkészítésével együtt – a 26 hónapos (790 naptári nap) időtartama. A támogatási szerződésben meghatározott időtartam a műszaki tartalom változásával, a támogatási összeg megemelésével a módosítást követően 32 hónapra változott. Az utolsó kifizetési kérelem benyújtásának határideje 2007. december 31-éről 2008. július 1-jére változott. Az éves ütemezésben viszont a 2006. évi kifizetés változott jelentős mértékben, 2 285 390 000 Ft-ról 4 192 289 481 Ft-ra. Ez azt jelenti, hogy a módosítás során a projekt tényleges megvalósítását a támogató 2006. és 2007. évben közel azonos teljesítéssel, kifizetéssel ütemezte.
A projekt tényleges kivitelezése azonban csak a közbeszerzési eljárás lefolytatásának eredményeként megkötött szerződés után történhet. Ajánlatkérő 2006. február 25-én indított először közbeszerzési eljárást, mely eredménytelenül zárult. Ezt követően ajánlatkérő 2006. július 20-ai feladással eljárást indított. A közbeszerzési eljárás időszükségletét figyelembe véve ajánlatkérő által választott gyorsított meghívásos eljárással, a törvényben meghatározott legrövidebb időtartamokat betartva a szerződéskötés legkorábban 2006. szeptember 3-án lehetséges. Ez azt jelenti, hogy a támogatási szerződés ütemezése szerint 4 hónap (119 nap) áll rendelkezésre a projekt több mint 40%-ának a megvalósítására. Amennyiben nem gyorsított eljárás mellett dönt ajánlatkérő, úgy a meghívásos és tárgyalásos eljárás időszükséglete a Kbt.-ben meghatározott kötelező határidők alapján – minimum 36 nappal több, ami azt jelenti, hogy a 2006. évi teljesítésre 83 nap áll rendelkezésre.
A Kbt. 136. § (1) bekezdése a Kbt. 107. § (1) bekezdésére, illetve a Kbt. 122. §-ra utal vissza, melyből következően a két szakaszból álló meghívásos és a hirdetmény közzétételével induló tárgyalásos eljárás időszükségletét kell figyelembe venni, tehát a Döntőbizottság erre tekintettel nem tudta elfogadni e körben az I. r. kérelmező által bemutatott, nyílt eljárásra vonatkozó számítását.
Figyelembe véve a munka jellegét, amely erősen időjárásfüggő, valamint a munkakörülményeket (lakott terület, közlekedés fenntartása a kivitelezés alatt) a rendelkezésre álló 83 naptári nap alatt nem valósítható meg a projekt több mint 40%-a, ami azt jelenti, hogy a támogatási szerződés szerinti ütemezés nem tartható. A támogatási szerződés 6.1. pontja szerint – melyet a módosítások nem érintettek – az éves ütemezéstől eltérni csak a támogató engedélyével lehet, a támogató viszont a módosítási kérelmet elutasíthatja, ezért nem kifogásolható, hogy ajánlatkérő a szerződés betartására törekszik. Ajánlatkérőnek az éves ütemezésnek megfelelő és a beruházás határidőben történő megvalósíthatóságához fűződő különös érdekét igazolják az időközben lezajlott az ajánlati szakaszban is becsatolt ajánlati felhívás, illetve dokumentáció ezzel kapcsolatos előírásai is.
A Döntőbizottság a fentiek alapján megállapította, hogy jelen esetben – a támogatási szerződés rendelkezéseire és a megállapított műszaki tartalomra is figyelemmel – fennállt a gyorsított meghívásos eljárás alkalmazásához szükséges sürgősség.
A fentiek szerint a Döntőbizottság az ajánlatkérő eljárásfajta választásának gyorsított voltára vonatkozó kérelmi elemét megalapozatlanság okán elutasította.
A Döntőbizottság ezt követően vizsgálta a kérelmező I-nek a részvételi jelentkezés határidejére és a kiegészítő tájékoztatásra vonatkozó kérelmi elemeit és megállapította, hogy azok az alábbiak szerint megalapozottak.
A Kbt. 100. § (1) bekezdése szerint kétszakaszból áll a meghívásos és a hirdetmény közzétételével induló tárgyalásos eljárás, továbbá a verseny párbeszéd.
A Kbt. 107. § (2) bekezdése szerint a részvételi határidőt minden esetben úgy kell meghatározni, hogy elegendő időtartam álljon rendelkezésre a megfelelő részvételi jelentkezéshez.
A Kbt. 136. § (2) bekezdése szerint a gyorsított eljárásban az ajánlatkérő a részvételi határidőt nem határozhatja meg a részvételi felhívást tartalmazó hirdetmény feladásának napjától számított tizenöt napnál, a részvételi felhívást tartalmazó hirdetmény elektronikus úton, külön jogszabályban meghatározott módon történő feladása esetén a hirdetmény feladásának napjától számított tíz napnál rövidebb időtartamban. A gyorsított eljárásban az ajánlatkérő meghívásos eljárás esetén az ajánlattételi határidőt nem határozhatja meg az ajánlattételi felhívás megküldésének napjától számított tíz napnál rövidebb időtartamban.
A Kbt. 103. § (1) és (2) bekezdés szerint:
(1) A részvételre jelentkező – a megfelelő részvételi jelentkezés benyújtása érdekében – a részvételi felhívásban, illetőleg a részvételi dokumentációban foglaltakkal kapcsolatban írásban kiegészítő (értelmező) tájékoztatást kérhet az ajánlatkérőtől vagy az általa meghatározott szervezettől a részvételi határidő lejárta előtt legkésőbb nyolc nappal.
(2) A kiegészítő tájékoztatást a részvételi határidő lejárta előtt legkésőbb négy nappal kell megadni.
Döntőbizottság vizsgálta, hogy a részvételi határidő elégséges volt-e ahhoz, hogy a részvételre jelentkezők – különös tekintettel az esetleges külföldi székhelyű jelentkezőkre – megfelelő részvételi jelentkezést nyújthassanak be.
A Döntőbizottság mindenekelőtt leszögezi, hogy a Kbt. 136. § (2) bekezdésében foglalt 10 napos határidőt a Kbt. alapelvi rendelkezéseit is figyelembe véve kell értékelni, amelyet a Kbt. miniszteri indokolása is kiemel a tekintetben, hogy a gyorsított eljárás visszaélésszerű alkalmazása nem eredményezheti a verseny korlátozását. Továbbá figyelembe vette a Döntőbizottság, hogy a meghívásos eljárásra irányadóak a kétszakaszból álló eljárások 4. címben szabályozott közös szabályai is.
Az ajánlatkérő a felhívását elektronikus úton adta fel 2006. július 20-án. Ez esetben a Kbt. 136. § (2) bekezdésében meghatározott legrövidebb határidő a feladástól számított 10 nap.
Ajánlatkérő a részvételi határidőt 2006. július 31-ében határozta meg, azaz 11 napot adott a részvételi jelentkezésre, ami a törvényben meghatározott minimumnál csak egy nappal több, így ajánlatkérő a Kbt. 136. §(2) bekezdését betartotta, ez azonban nem mentesíti ajánlatkérőt a Kbt. 107. § (2) bekezdésében meghatározott általánosan kötelező egyenlő elbánás teljesítése alól. Minden esetben egyedileg a konkrét közbeszerzési eljárás specifikuma, a jelentkezés benyújtásához megkövetelt formai és tartalmi elemek alapján kell vizsgálni az időtartam igényt a megfelelő jelentkezés elkészítéséhez. Ajánlatkérőnek tudnia kell, hogy a Kbt. 44. § (3) bekezdése szerint a 2006. július 20-án feladott hirdetménye legkésőbb öt napon belül kerül közzétételre (a hirdetmény 2006. július 25-én jelent meg a TED-en) így a pályázóknak – figyelembe véve, hogy a feladás napján a részvételre jelentkezők még nem ismerhetik meg a felhívást, csak annak a közzétételekor – összesen 6 nap, ezen belül három munkanap állt rendelkezésre a részvételi jelentkezés elkészítéséhez.
Ajánlatkérő a korábbi eljárásához képest új alkalmassági feltételrendszert állapított meg. A törvényes lehetőségeken belül széles körben kívánta vizsgálni a részvételre jelentkezők alkalmasságát, új igazolási módokat írt elő, valamint a felhívásra új részvételre jelentkezők is jelentkezhettek.
A részvételi felhívás szerint az ajánlatkérő által az alkalmasság megítéléshez megkövetelt, a Kbt. 66. § (1) bekezdés a), b), c) pontja szerinti és a Kbt. 67. § (2) bekezdés a), b), e) szerinti igazolásokat és nyilatkozatokat be kellett csatolni.
A külföldi székhelyű részvételre jelentkezőknek a V. pont 03 szakasz 3.3. pontja szerint fordítást kellett becsatolni a jelentkezésbe, illetve a 3.4. pont szerint a nem a jelentkező által megtett fordításokat a fordító szervezetek általi eljárásrendnek megfelelően kell a jelentkezéshez csatolni.
A Kbt. 136. § (3) bekezdése csak a kizárási okok vonatkozásában teszi lehetővé, hogy bizonyos hatósági igazolásokat utólag az eredményhirdetést követő határidőben csatoljon a részvételre jelentkező.
A dokumentáció V.01. szakaszában (általános információk, előírások) az ajánlatkérő előírta, hogy az írásos jelentkezéshez mellékelendő nyilatkozatokon kívül a dokumentáció egyes pontjainak, előírásainak elfogadására 14 különböző kifejezett írásos nyilatkozat megtételét is.
A V.02. szakasz a közös jelentkezőkre vonatkozóan a konzorciális szerződésre és a konzorciumokra nézve külön előírásokat tartalmaz, mely konzorciális forma a jelen léptékű beszerzéseknél jellemző beszerzési forma.
Figyelembe kell venni azt is a részvételi jelentkezés elkészítésére biztosított időtartam vizsgálatakor, hogy a Kbt. 67. § (2) bekezdés e) pontja esetében a teljesítésbe bevont felelős vezető szakembereken kívül még 50 fő fizikai dolgozó ismertetését is elvárta ajánlatkérő, illetve a Kbt. 67. § (2) bekezdés b) pontja esetében a teljesítéshez megkövetelt eszközök rendelkezési jogát is igazolni kellett, amely igazolások beszerzése, különösen a külföldi székhelyű részvételre jelentkezőkre tekintettel a részvételi határidő elégtelenségét bizonyítja. Jelen esetben valóban nyújtottak be részvételi jelentkezést, azonban a jelentkezők magyarországi székhelyű társaságok voltak és a kérelmező 1, mint külföldi társaság magyarországi fióktelepe éppen azt sérelmezte, hogy a 3 munkanap a formai és tartalmi követelményeknek megfelelő jelentkezés összeállításához nem elegendő.
A Döntőbizottság figyelembe vette azt a tényt is, hogy az ajánlatkérő a Kbt. 83. § (2) bekezdésében szabályozott és az alkalmassággal kapcsolatos igazolások és nyilatkozatok és egyéb iratok utólagos csatolására, hiányosságainak pótlására a hiánypótlás lehetőségét nem biztosította, azt kifejezetten csak két formai hiány vonatkozásában tette lehetővé.
Ezeken túl a felhívás és a dokumentáció nagyon részletes, szigorú formai előírásokat is tartalmazott, amelyek közül bármelyiknek a be nem tartása érvénytelenséget eredményezett.
A fenti körülményekre figyelemmel a Döntőbizottság álláspontja szerint a 6 napos időtartam, ezen belül 3 munkanap nem volt elegendő a megfelelő részvételi jelentkezés elkészítéséhez.
A Döntőbizottság álláspontja szerint a részvételi határidő nem megfelelő meghatározását támasztja alá az a tény is, hogy jelen esetben a részvételi határidő meghatározása nem tette lehetővé a kiegészítő tájékoztatás kérését ajánlatkérő közbeszerzési eljárásában.
A Döntőbizottság megállapította, hogy a gyorsított meghívásos eljárás szabályai között a részvételi szakaszra vonatkozóan nincs rendelkezés a kiegészítő tájékoztatásra, azonban a Kbt. 100. § (1) bekezdése szerint alkalmazni kell a kétszakaszos eljárásokra vonatkozó Kbt. 103. § (1)–(2) bekezdés szerinti szabályokat. E szabályozás szerint kiegészítő tájékoztatást kérhet a részvételre jelentkező a részvételi határidő lejárta előtt legkésőbb nyolc nappal.
A felhívás a TED-en 2006. július. 25-én jelent meg azzal, hogy a felhívás IV.3.4) pontja szerinti részvételi határidő 2006. július 31. A két időpont között összesen 7 nap van a megjelenés és a jelentkezési határidő napját is beszámítva, tehát a Kbt. 103. § szerinti 8 napos határidőnél kevesebb, ami azt jelenti, hogy ajánlatkérő a részvételi határidő meghatározásakor nem vette figyelembe, hogy a részvételre jelentkezők törvényes határidőben kiegészítő tájékoztatást kérhessenek. Az ajánlatkérő a részvételi dokumentációban kifejezetten a jelentkező felelősségévé tette, hogy a kiegészítő tájékoztatásra a kérdések határidőben megérkezzenek hozzá, holott erre az általa megállapított részvételi jelentkezési határidő egyáltalán nem biztosított lehetőséget. A dokumentációban még azt az előírást is tette, hogy a részvételre jelentkezők nyilatkozzanak, hogy elfogadják ezeket a feltételeket. A kiegészítő tájékoztatás kérésének jogát mind az uniós irányelvek, mind a Kbt. kógens rendelkezései biztosítják a részvételi jelentkezők, ajánlattevők számára. A Kbt. nem ad felhatalmazást az ajánlatkérőknek, hogy megfosszák a jelentkezőket, ajánlattevőket e jogok gyakorlásától. A kiegészítő tájékoztatás rendeltetése éppen az, hogy biztosítsa azokat az információkat a jelentkezők számára, melyek szükségesek a megfelelő jelentkezés elkészítéséhez, miként azt a törvény indokolása is kiemeli. Megjegyzendő jelen esetben a később benyújtott 6 részvételi jelentkezés közül 5 jelentkezés érvénytelen lett formai követelményeknek való meg nem felelés miatt, amely döntés ellen benyújtott jogorvoslati kérelmekben épp arra hivatkoztak a jelentkezők, hogy kiegészítő tájékoztatás hiánya miatt nem tudtak a számukra nem egyértelmű előírásokra értelmező, kiegészítő tájékoztatást kérni.
A Döntőbizottság a fentiek alapján megállapította, hogy a részvételi határidő meghatározása sérti a Kbt. 103. § (1) bekezdését, továbbá az ajánlatkérő nem biztosította a kiegészítő tájékoztatás kérés lehetőségét a törvényben előírt határidőben, így a Kbt. 107. § (2) bekezdését is megsértette.
A Döntőbizottság ezt követően vizsgálta, hogy a pénzügyi-gazdasági alkalmasság vonatkozásában jogszerű volt-e a mérleg szerinti eredményre vonatkozó ajánlatkérői alkalmassági előírás.
A Kbt. 66. § (1) bekezdés b) pontja szerint, az ajánlattevőnek és a közbeszerzés értékének tíz százalékát meghaladó mértékben igénybe venni kívánt alvállalkozójának a szerződés teljesítéséhez szükséges pénzügyi és gazdasági alkalmassága árubeszerzés, építési beruházás, illetőleg szolgáltatás megrendelése esetében igazolható a számviteli jogszabályok szerinti beszámolójának benyújtásával (ha az ajánlattevő letelepedése szerinti ország joga előírja közzétételét).
A Kbt. 66. § (2) bekezdés szerint, az ajánlattevő a szerződés teljesítéséhez szükséges, az (1) bekezdés a)–d) pontjában meghatározott alkalmassági követelményeknek megfelelhet úgy is, hogy más szervezet (szervezetek) erőforrásaira támaszkodik. Az ajánlattevő ebben az esetben is köteles igazolni, hogy a szerződés teljesítéséhez szükséges erőforrások rendelkezésére állnak majd a szerződés teljesítésének időtartama alatt. Az igazolás az érintett szervezet kötelezettségvállalásra vonatkozó nyilatkozatának benyújtásával történik.
Az ajánlatkérő az előző, eredménytelenül befejeződött közbeszerzési eljárása során az alábbi alkalmassági követelményt írta elő e körben:
Részvételre jelentkező, valamint a Kbt. 105. § (1) bekezdés b) pont szerinti alvállalkozója csatolja az előző 3 lezárt üzleti évre vonatkozó, a számviteli jogszabályok szerint elkészített beszámolóját.
Az alkalmassági minimumkövetelmény a részvételre jelentkező (közös részvételi jelentkezők) és a Kbt. 105. §. (1) bekezdés b) pontja szerinti alvállalkozója tekintetében külön-külön megfelelőséggel a 2. pont szerint az volt, ha a becsatolt előző lezárt három üzleti évre vonatkozó beszámoló alapján valamelyik évben az adózott eredmény negatív.
A jelen eljárásban a kifogásolt követelmény akként változott, hogy az ajánlatkérő előírása szerint alkalmatlan a jelentkező és a Kbt. 105. § (1) bekezdés b) pontja szerinti alvállalkozó, ha az utolsó három lezárt üzleti évre vonatkozó beszámolói alapján több mint egy alkalommal a mérleg szerinti eredménye negatív.
A Döntőbizottság mindenekelőtt leszögezi, hogy azt a kérelmező I. sem vonta kétségbe, hogy ezen alkalmassági előírás a Kbt. 66. § (1) bekezdés b) pontjának megfelel, annak diszkriminatív jellegére hivatkozott.
A Döntőbizottság álláspontja szerint a pénzügyi gazdasági alkalmasság igazolásának jogszerű módja a Kbt. 66. § (1) bekezdésének b) pontja alapján a számviteli jogszabályok szerinti beszámoló (mérleg) alapján megállapítható adatok megkövetelése, így nem csak az adózott eredmény, hanem a mérleg szerinti eredmény előírása is. Ennek jogalapját a Kbt. idézett 66. § (1) bekezdés b) pontja teremti meg.
Ezen túlmenően kérelmező I. és az általa hivatkozott pénzügyi szakértő által kifejtettek szerint is az osztalék kifizetésének ténye egy cég tőkeszerkezetére ezen keresztül pénzügyi helyzetére kihatással lehet és, mint ilyen nem ellentétes a kérelmező I. által hivatkozott döntőbizottsági gyakorlattal, hogy a beszámolóval kapcsolatos alkalmassági előírások a vállalkozás pénzügyi helyzetét hivatottak igazolni. Önmagában nem ütközik a Kbt. 1. § (1) és (2) bekezdésében foglalt, a verseny tisztaságára és az esélyegyenlőség követelményébe, hogy az előző azonos tárgyú közbeszerzési eljárásban az ajánlatkérő a beszámolóból más adatot kért, azaz az adózott eredmény negatív voltával kapcsolatosan írta elő az alkalmassági követelményét.
Ajánlatkérőnek a Kbt. által megadott keretek között kell általánosan meghatározni az alkalmassági feltételeket. Jelen esetben miként a Döntőbizottság a fentiekben taglalta ajánlatkérő ezen konkrét alkalmassági – a mérleg szerinti eredményre vonatkozó – feltétele a Kbt. által meghatározott feltételeknek megfelel, továbbá a közbeszerzési gyakorlatban általánosan elfogadott előírás, így arra tekintettel, hogy abból következtetés vonható le az ajánlatkérő pénzügyi, gazdasági helyzetére.
Nem vitatja a Döntőbizottság, hogy az egyes országok számviteli mérlegére vonatkozó előírásai tartalmaznak eltérő rendelkezéseket a mérleg egyes sorai, illetve sorainak számítására. Ettől azonban még maga az alkalmassági előírás nem minősül diszkriminatívnak, arra vonatkozóan pedig a Döntőbizottságnak nincs hatásköre, illetve ráhatása, hogy egyes országok miként állapítják meg számviteli szabályaikat, illetve azok nemzetközi egységesítése milyen szakaszban van. 
A Döntőbizottság a fentieken túlmenően figyelembe vette azt is, hogy az ajánlatkérő maga is elismerte, hogy a Kbt. 66. § (2) bekezdésében foglalt és az anyavállalat erőforrásaival kapcsolatos igazolási lehetőséggel élhetett volna, illetve mint részvételi jelentkezést benyújtó fióktelep is becsatolhatta volna a saját mérlegét, mely a III.2.2) pontjában foglalt a mérleg szerinti eredményre vonatkozó alkalmassági feltételnek megfelel.
A Kbt. 69. § (3) bekezdése szerint az ajánlatkérőnek a 66. és a 67. §-ban meghatározott adatok és tények kérését – figyelemmel az ajánlattevő (alvállalkozó) üzleti titokhoz fűződő érdekére is – a közbeszerzés tárgyára kell korlátoznia, a (2) bekezdés szerinti követelményeket pedig – a közbeszerzés becsült értékére is tekintettel – legfeljebb a szerződés teljesítéséhez ténylegesen szükséges feltételek mértékéig lehet előírni.
A kérelmező I. nem tartotta szükségesnek és arányosnak sem az ajánlatkérő előírását a beszerzés vonatkozásában. E vonatkozásában rámutat arra a Döntőbizottság, hogy figyelemmel a beszerzés tárgyát képező projekt kiemelkedő volumenére, a 2008. március 1-jéig megvalósuló hosszabb távú teljesítési határidőre az ajánlatkérő részéről indokolt a pénzügyi stabilitás ellenőrzése a mérlegre vonatkozó alkalmassági követelmény útján. A Döntőbizottság figyelembe vett továbbá, hogy a sérelmezett előírás az elmúlt 3 évből 2 évre vonatkozóan tartalmazta a mérleg negatív voltára vonatkozó alkalmasságot kizáró előírást, tehát 1 év negatív mérlege még nem alapozta meg a pénzügyi-gazdasági szempontból történő alkalmatlanságot.
Az a tény, hogy a kérelmező I. anyavállalata nyereségátadási szerződése alapján a konszern vezető tagjával a Hochtief AG-vel szemben a nyereség kifizetésére vonatkozó kötelezettsége áll fenn, és emiatt a mérleg szerinti eredménye negatívvá fordul, nem vehető figyelembe az ajánlatkérő alkalmassági előírásának jogszerűsége tekintetében.
A kérelmező I. által hivatkozott 2004/18/EK Irányelv – a közbeszerzési szerződések odaítélési eljárásainak összehangolásáról az építési beruházásra, az árubeszerzésre és a szolgáltatás nyújtásra vonatkozóan – 47. cikk (1) bekezdése szerint a gazdasági szereplő, gazdasági és pénzügyi kapacitásának igazolását egy, vagy több dokumentummal eszközölheti, így a b) pont szerint a mérleg, vagy a mérleg kivonat bemutatásával, ha a gazdasági szereplő letelepedési helye szerinti ország joga előírja a mérlegek közzétételét.
A (2) bekezdés szerint egy gazdasági szereplő szükség szerint egy adott szerződés tekintetében egyéb szervezetek kapacitására is támaszkodhat, a velük fennálló kapcsolatának jogi jellegétől függetlenül, ebben az esetben a gazdasági szereplőnek bizonyítani kell az ajánlatkérő számára, hogy a szükséges erőforrások rendelkezésre fognak állni, pld. olymódon, hogy bemutatja az említett szervezetek erre vonatkozó kötelezettség vállalását.
Az (5) bekezdése szerint, ha a gazdasági szereplő bármilyen jogos okból nem tudja az ajánlatkérő szerv által kért dokumentumokat benyújtani, bármely egyéb, az ajánlatkérő szerv által megfelelőnek tekintett irattal igazolhatja gazdasági és pénzügyi kapacitását.
A kérelmező I. hivatkozása a 18/2004. irányelv cikkére azért nem helytálló, mert ezt a lehetőséget a magyar Kbt. fentiekben idézett 66. §(2) bekezdése biztosítja az Irányelv rendelkezéseivel összhangban. Ettől a lehetőségtől függetlenül azonban ajánlatkérő alkalmazhatja a Kbt. 66. § (1) bekezdés a) pontja szerinti alkalmassági igazolási módot és ehhez kapcsolódó alkalmassági feltételt, amivel adott a lehetősége a jelentkezőnek arra, hogy a Kbt. 66. § (2) bekezdése szerint igazolja más szervezet erőforrásával az alkalmasságát. Az Irányelv 47. cikk (5) bekezdése pedig jelen esetben nem irányadó, miután a kért dokumentum benyújtásának a lehetősége egyébként fennáll.
A Döntőbizottság ezt követően vizsgálta a kérelmező I-nek a Kbt. 1. § (1) és (2) bekezdésének sérelmére alapozott azon kérelmi elemét, mely szerint a pénzügyigazdasági és a műszaki-szakmai alkalmassági körben az előző eljárás alkalmassági előírásaihoz képest jogsértően megváltoztatta, kiegészítette az alkalmassági követelményeket.
A Kbt. 1. § (1) és (2) bekezdése szerint:
(1) A közbeszerzési eljárásban – ideértve a szerződés megkötését is – az ajánlatkérő köteles biztosítani, az ajánlattevő pedig tiszteletben tartani a verseny tisztaságát és nyilvánosságát.
(2) Az ajánlatkérőnek esélyegyenlőséget és egyenlő bánásmódot kell biztosítania az ajánlattevők számára.
A Döntőbizottság álláspontja szerint önmagában az a tény, hogy az ajánlatkérő a korábbi eljárásához képest az újonnan meghirdetett közbeszerzési eljárás részvételi szakaszában az alkalmassági követelmények körét egyrészt bővítette, másrészt tartalmilag kiegészítette az ajánlatkérő a Kbt. alapelvi rendelkezéseinek az egyenlő elbánás és az esélyegyenlőségre vonatkozó szabályait nem sérti, a két közbeszerzési eljárás egymástól független, önálló közbeszerzési eljárás.
A Döntőbizottság álláspontja szerint az ajánlatkérő joga, hogy az előző közbeszerzési eljárásától függetlenül az új közbeszerzési eljárásban újonnan meghatározhassa az alkalmassági követelmény rendszerét. A kérelmező I. a változtatást jelölte meg a Kbt. alapelveit sértőnek, ugyanakkor – az alábbiakban vizsgálandó kérelmi elemek kivételével – egyes új alkalmassági előírásokat nem ítélte meg a Kbt. specifikus rendelkezéseibe ütközőnek. Az alkalmassági feltételek meghatározásának a jogát a jogalkotó ajánlatkérő számára biztosította, amelynek korlátait is megszabta a különös és alapelvi rendelkezésekben, Jelen esetben az új, megváltoztatott feltételek vonatkozásában arra – a rendelkezésre álló bizonyítékok alapján – nem lehet következtetést levonni, hogy sértenék az esélyegyenlőséget, az egyenlő bánásmódot, a verseny tisztaságát.
Az a tény, hogy a kérelmező I. által hivatkozott és a részvételi határidővel kapcsolatos jogsértés körében már értékelt fordítási nehézség felmerült, nem eredményezheti az alkalmassági feltételrendszerre vonatkozó ajánlatkérői előírásokra vonatkozó jogsértés megállapítását.
Így a Döntőbizottság ezt a kérelmi elemet elutasította.
A Döntőbizottság vizsgálta a kérelmező I. azon kérelmi elemeit a műszaki-szakmai alkalmasság körében ezt követően, melyek a saját állományra, munkaviszonyban, teljes munkaidőben foglalkoztatottakra, továbbá a fizikai munkásokra vonatkozó igazolásokat támadta.
A Kbt. 65. § (1) bekezdése szerint az ajánlatkérő az ajánlati felhívásban köteles előírni az ajánlattevő pénzügyi és gazdasági, valamint műszaki, illetőleg szakmai alkalmasságának feltételeit és igazolását. Az alkalmasság feltételeit és igazolását – a közbeszerzés értékének tíz százalékát meghaladó mértékben igénybe venni kívánt alvállalkozók esetében is [71. § (4) bekezdése] – az ajánlatkérő kizárólag a 66–69. §-ban meghatározott módon írhatja elő.
A Kbt. 67. § (2) bekezdése szerint az ajánlattevőnek és a közbeszerzés értékének tíz százalékát meghaladó mértékben igénybe venni kívánt alvállalkozójának a szerződés teljesítéséhez szükséges műszaki, illetőleg szakmai alkalmassága építési beruházás esetében igazolható- többek között:
c) az ajánlattevő, illetőleg vezető tisztségviselői végzettségének és képzettségének ismertetésével, és különösen azon személyek végzettségének és képzettségének ismertetésével, akik az építési beruházás teljesítéséért felelősek;
e) azoknak a szakembereknek (szervezeteknek), illetőleg vezetőknek a megnevezésével, képzettségük ismertetésével, akiket be kíván vonni a teljesítésbe;
A Kbt. 69. § (1) és (2) bekezdései szerint az ajánlatkérő a 66. és a 67. §-ban foglaltak közül egy vagy több igazolási módot is előírhat. 
(2) Az ajánlati felhívásban meg kell határozni, hogy mind a 66. §-ban, mind a 67. §-ban foglaltakkal összefüggő mely körülmények megléte, illetőleg hiánya vagy azok milyen mértékű fogyatékossága zárja ki, hogy az ajánlatkérő az ajánlattevőt, illetőleg a közbeszerzés értékének tíz százalékát meghaladó mértékben igénybe venni kívánt alvállalkozót alkalmasnak minősítse a szerződés teljesítésére.
A Kbt. 69. § (3) bekezdése szerint az ajánlatkérő a 66. és a 67. §-ban foglaltak közül egy vagy több igazolási módot is előír az ajánlatkérőnek a 66. és a 67. §-ban meghatározott adatok és tények kérését – figyelemmel az ajánlattevő (alvállalkozó) üzleti titokhoz fűződő érdekére is – a közbeszerzés tárgyára kell korlátoznia, a (2) bekezdés szerinti követelményeket pedig – a közbeszerzés becsült értékére is tekintettel – legfeljebb a szerződés teljesítéséhez ténylegesen szükséges feltételek mértékéig lehet előírni.
A kérelmező I. álláspontja szerint jogsértő a részvételi felhívás III.2.3.6) pontjában eszközölt előírás, hogy a részvételre jelentkezőnek teljes munkaidőben, saját állományban kell a szakembereket -a fizikai dolgozókat is beleértve foglalkoztatnia.
A Kbt. 67. § (2) bekezdés e) pontja a Döntőbizottság megítélése szerint megadja az arra vonatkozó jogalapot, hogy az ajánlatkérő a teljesítésbe bevonásra kerülő szakemberek vonatkozásában állapítson meg alkalmassági feltételt. Az ajánlatkérő által elvárt szakemberek szakképzettségét, számát, a fizikai munkások számát a kérelmező I. nem támadta.
A Döntőbizottság megítélése szerint az alkalmassági feltétel igazolásához szervesen kapcsolódik az, hogy az előírt szakemberek ténylegesen rendelkezésre is álljanak. A tényleges rendelkezésre állás többféle módon, többféle jogviszony keretében igazolható. A Döntőbizottság szerint ajánlatkérő felhívásának III.2.3.2) pontjának és III.2.3.5) pontjának összevetése alapján ugyanakkor az a következtetés vonható le, hogy ajánlatkérő nem támasztotta kötelező feltételként a munkaviszonyban történő alkalmazást.
A III.2.3.2) pontban ugyanis az utolsó mondatban rögzítette, hogy „azon szakemberek esetében, akiket nem munkaviszonyban alkalmaznak a jelentkezésnek tartalmaznia kell olyan szerződést, vagy szándéknyilatkozatot, amelyben nevezett szakember kötelezettséget vállal, hogy a részvételre jelentkező nyertessége esetén a szerződés teljesítésében közreműködik, amennyiben más alkalmazásában áll, a munkáltatója szándéknyilatkozatát is be kell csatolni a jelentkezésbe. Az ehhez csatlakozó alkalmassági feltételben ajánlatkérő külön hivatkozott szerződésre, szándéknyilatkozatra. A saját állományban foglalkoztatott megjelölés erre tekintettel nem szűkíthető le csak a munkaviszonyra, hanem más jogviszony is elfogadható, ha az tartalmilag biztosítja szakember részvételét a teljesítésben.
Így kérelmező I. ezen kérelmi eleme nem alapos.
A kérelmező I. külön kifogásolta azt is, hogy ajánlatkérő azt is elvárta, hogy a konkréten megjelölt szakemberek teljes munkaidőben álljanak rendelkezésre. 
A Döntőbizottság szerint e vonatkozásban azt kell vizsgálni, hogy a Kbt. fentiekben idézett 69. § (3) bekezdésére tekintettel az elvárás túlzott mértékű-e, melyet a konkrét beszerzés specifikumai alapján kell megítélni. 
A Döntőbizottság szerint ajánlatkérő ezen előírása arra tekintettel jogsértő, mert ajánlatkérő nem tett különbséget az által megkövetelt egyes szakemberek tekintetében. Így egyes szakemberek (pl. főépítésvezető) vonatkozásában alappal elfogadható, hogy ilyen összetettségű, volumenű, időtartamú beruházás esetén biztosított legyen a helyszínen való rendelkezésre állása.
Míg ugyanakkor más szakemberek (pl. gázipari mérnök, villamosmérnök) esetében a munkák időszakosan, térben ütemezett, szétválasztott megvalósítása miatt ilyen szintű elvárás a teljesítéshez ténylegesen nem szükséges. Így a Döntőbizottság megállapította, hogy ajánlatkérő megsértette a Kbt. 69. § (3) bekezdését.
A kérelmező I. kifogásolta a felhívás III.2.3.2) pontjában tett azon előírást is, hogy a jelentkezőnek be kell mutatnia a Kbt. 67. § (2) bekezdés e) pontja alapján, a fizikai dolgozókra is kiterjedően azokat a szakembereket, akik a beruházás teljesítéséért felelősek, illetve akiket be kíván vonni a teljesítésbe, munkaviszony igazolásával, önéletrajz és hatósági nyilvántartásba vételt igazoló okirat csatolásával.
A Döntőbizottság jogsértőnek minősíti a fizikai dolgozókra is vonatkoztatott, a Kbt. 67. § (2) bekezdés e) pontjába való hivatkozással összefüggő fenti alkalmassági igazolási módot is, ugyanis az ajánlatkérő nem jelölte meg – a jogorvoslati eljárás során tett hivatkozásával ellentétben –, hogy a beszerzés tárgyát képező speciális vasútépítési szakmai kör, vagy milyen egyéb szakmákban dolgozó szakemberek bemutatását várja el. Önmagában a fizikai dolgozó megjelölés nem minősíthető szakembernek. A felhívásban hivatkozott Kbt. 67. § (2) bekezdés e) pontja pedig kifejezetten a szakemberek megnevezését teszi lehetővé, továbbá a Kbt. 67. § (2) bekezdésében meghatározott további alkalmassági igazolási módok sem adnak lehetőséget arra az ajánlatkérőnek, hogy fizikai munkavállalók vonatkozásában önéletrajzot, hatósági nyilvántartásba vételt igazoló okirat csatolását írja elő.
Így ajánlatkérő megsértette a Kbt. 65. § (1) bekezdését tekintettel a 67. § (2) bekezdés e) pontjára.
A Döntőbizottság ezt követően vizsgálta a kérelmező I-nek a hiánypótlással kapcsolatos kérelmi elemét, és megállapította, hogy az az alábbi indokokra tekintettel nem alapos.
A Kbt. 83. § (1)–(2) és (4) bekezdése szerint:
(1) Az ajánlatkérőnek az ajánlati felhívásban rendelkeznie kell arról, hogy a közbeszerzési eljárásban a hiánypótlás lehetőségét biztosítja-e, továbbá milyen körben biztosítja azt. Az Európai Unióból származó forrásból támogatott közbeszerzésekre irányuló eljárások esetében az ajánlatkérő legalább egy alkalommal köteles biztosítani a hiánypótlás lehetőségét.
(2) Ha az ajánlatkérő teljes körben biztosította a hiánypótlás lehetőségét és az ajánlatok vizsgálata alapján ez szükséges, az összes ajánlattevő számára azonos feltételekkel lehetőséget biztosíthat a kizáró okokkal, az alkalmassággal kapcsolatos igazolások és nyilatkozatok, illetőleg az ajánlati felhívásban vagy a dokumentációban az ajánlat részeként benyújtásra előírt egyéb iratok utólagos csatolására, hiányosságainak pótlására, valamint egyéb, az ajánlattal kapcsolatos formai hiányosságok pótlására. Ha az ajánlati felhívásban a hiánypótlást korlátozott körben tette lehetővé, a hiánypótlást ebben a körben biztosítja.
(4) Az ajánlattevő a hiánypótlási felhívásban nem szereplő hiányokat is pótolhat, korlátozott hiánypótlás esetén az ajánlati felhívásban szereplő körben.
A Döntőbizottság megállapította, hogy az ajánlatkérő a felhívásában kétségkívül szűk körben, kizárólag az oldalszámozás és az oldalak szignálásának a pótlása körében biztosította a hiánypótlás lehetőségét a részvételre jelentkezőknek, tehát ajánlatkérő a hiánypótlást korlátozott körben és nem teljes körűen biztosította. 
A Kbt. szabályozása a 3. § értelmében kógens, erre tekintettel a Döntőbizottság, mint jogalkalmazó szerv abban az esetben állapíthat meg jogsértést, ha ajánlatkérő magatartása a Kbt. előírásaiba ütközik. Jelen esetben a Kbt. 83. § (1) bekezdése első fordulatában kifejezett felhatalmazást adott arra, hogy ajánlatkérő döntsön arról biztosít-e hiánypótlást, illetve milyen körben biztosítja azt. Ehhez képest ugyanezen bekezdés 2. fordulata azt írja elő, hogy ajánlatkérő az Európai Unióból származott támogatási forrásból megvalósuló közbeszerzés esetére köteles hiánypótlást biztosítania.
A Kbt. a tekintetben azonban nem tesz előírást, hogy a biztosítandó hiánypótlásnak teljes körűnek kell lennie. Ezen előírás hiánya miatt a Döntőbizottság jogsértést nem állapíthatott meg, ugyanis a korlátozott körű hiánypótlás is hiánypótlásnak minősül. A Kbt. alapelvi rendelkezéseinek a sérelme sem állapítható meg, miután egyébként más közbeszerzési eljárásokban megengedi a jogalkotó, hogy egyáltalán ne legyen hiánypótlás, illetve az csak korlátozott körű legyen. Megjegyzi a Döntőbizottság, hogy esetlegesen a közbeszerzési eljárás jogszerű lefolytatása érdekében, annak folyamatos ellenőrzésére hivatott szerveknek lehetősége lehet arra, hogy különféle követelményeket támasszon a tekintetben, hogy milyen körben biztosítsa a hiánypótlás lehetőségét az ajánlatkérő, mint támogatásban részesült szervezet.
A Döntőbizottság ezt követően vizsgálta a kérelmező I. azon kérelmi elemét, mely a Kbt. 125. § (3) bekezdés b) pontja szerinti beszerzési lehetőséget írta elő.
A Kbt. 41. § (1) bekezdése szerint a közbeszerzési eljárás nyílt, meghívásos, tárgyalásos eljárás vagy versenypárbeszéd lehet. Tárgyalásos eljárást és versenypárbeszédet csak akkor lehet alkalmazni, ha azt e fejezet megengedi.
A Kbt. 125. § (3) bekezdés b) pontja szerint, az ajánlatkérő hirdetmény nélküli tárgyalásos eljárást alkalmazhat továbbá építési beruházás vagy szolgáltatás megrendelése esetében, ha olyan új építési beruházásra, illetőleg szolgáltatás megrendelésére kerül sor, amelyet a korábbi nyertes ajánlattevővel köt meg ugyanazon ajánlatkérő azonos vagy hasonló építési beruházás, illetőleg szolgáltatás teljesítésére, feltéve, hogy az új építési beruházás, illetőleg szolgáltatás összhangban van azzal az alapprojekttel, amelyre a korábbi szerződést nyílt vagy meghívásos eljárásban megkötötték, és a korábbi eljárást megindító hirdetményben az ajánlatkérő jelezte, hogy tárgyalásos eljárást alkalmazhat, valamint a korábbi eljárásban az építési beruházás, illetőleg a szolgáltatás becsült értékének meghatározásakor figyelembe vette az újabb építési beruházás, illetőleg szolgáltatás becsült értékét is (a közösségi értékhatár elérésének meghatározása szempontjából); ilyen tárgyalásos eljárást azonban csak a korábbi első szerződés megkötésétől számított három éven belül lehet indítani.
A Döntőbizottság megállapította, hogy a kérelmező I. ezen kérelmi eleme nem megalapozott, mivel a jelen esetben is alkalmazott gyorsított meghívásos eljárás nem minősül külön eljárásfajtának a Kbt. 41. § (1) bekezdését figyelembe véve.
A Kbt. 136. § szerinti gyorsított eljárás lehetősége a külön nevesített meghívásos és hirdetmény közzétételével induló tárgyalásos eljárás esetén alkalmazható, tehát az ajánlatkérőnek ezen eljárásfajta választására vonatkozó lehetősége fennállt, ugyanis a gyorsított meghívásos eljárás is meghívásos eljárás. 
Rámutat ugyanakkor arra a Döntőbizottság, hogy az ajánlatkérő hivatkozása, hogy e kérelmi elem idő előttiségére nem helytálló, mivel a Kbt. 125. § (3) bekezdés b) pontja szerint az ajánlatkérőnek már a korábbi eljárást megindító hirdetményben elő kell írnia a hirdetmény közzététele nélküli tárgyalásos eljárás e lehetőségét. Az e kérelmi elemben megjelölt jogsértés lehetősége a korábbi nyílt vagy meghívásos eljáráshoz való kapcsolódás vonatkozásában tehát nem a hirdetmény nélküli tárgyalásos eljárás megindításakor, hanem az alapeljárás megindításakor fennáll.
A Döntőbizottság ideiglenes intézkedést nem alkalmazott a törvényi előfeltételek hiányában.
A Döntőbizottság a fentiek szerint a Kbt. 318. § (1) bekezdés szerint biztosított hatáskörében eljárva a kérelmező I. kérelmének részben helyt adott a Kbt. 340. § (2) bekezdés c) pontja alapján és megállapította a jogsértést, a Kbt. 340. § (3) bekezdés e) pontja alapján bírságot szabott ki az ajánlatkérővel szemben és a Kbt. 340. § (2) bekezdés f) pontja alapján rendelkezett a költségek viseléséről a Kbt. 341. § (6) bekezdése szerint. A Döntőbizottság a Kbt. 340. § (2) bekezdés a) pontja alapján utasította el az alaptalan kérelmi elemeket.
A Döntőbizottság a kérelmező II. vonatkozásában az eljárást megszüntette, a Kbt. 317. § (1) bekezdés alapján alkalmazandó a Ket. 31. § (1) bekezdés c) pontja és a Kbt. 325. § (4) bekezdése alapján a kérelem visszavonására tekintettel.
A Kbt. 317. § (1) bekezdése alapján alkalmazandó a közigazgatási hatósági eljárás és szolgáltatás általános szabályairól szóló 2004. évi CXL. törvény (a továbbiakban: Ket.) 31. § c) pontja szerint, a hatóság az eljárást végzéssel megszünteti, ha az eljárás kérelemre indult és az ügyfél az érdemi határozat jogerőre emelkedése előtt kérelmét visszavonta.
A Kbt. 340. § (3) bekezdés e) pontja szerint, ha a Döntőbizottság a (2) bekezdés e)–g) pontja szerint határoz, bírságot szabhat ki az e törvény szabályait megszegő, illetőleg a nyilvánvaló jogsértés esetében szerződést kötő szervezettel (személlyel), valamint a jogsértésért, illetőleg a szerződéskötését felelős személlyel, illetőleg e szervezettel jogviszonyban álló, a jogsértésért felelős személlyel és szervezettel szemben.
A Kbt. 341. § (3) bekezdése szerint a Közbeszerzési Döntőbizottság annak eldöntésében, hogy indokolt-e a bírság kiszabása, illetőleg a bírság összegének megállapításában az eset összes körülményét – így különösen a jogsérelem súlyát, -a közbeszerzés tárgyát és értékét, a jogsértésnek a közbeszerzési eljárást lezáró döntésre gyakorolt befolyását, az e törvénybe ütköző magatartás ismételt tanúsítását, a jogsértőnek az eljárást segítő együttműködő magatartását – veszi figyelembe. A bírság összegének megállapításakor figyelembe kell venni azt is, ha a jogsértés nyilvánvalóan szándékos volt.
A Döntőbizottság a bírság kiszabását tartotta indokoltnak a fenti szempontok mérlegelése alapján figyelemmel arra, hogy a Döntőbizottság súlyos jogsértéseket állapított meg, melyek alapvetően érintik ajánlatkérő közbeszerzési eljárásában való jogszerű részvétel biztosítását, a jelentkezés benyújtását, a jogok gyakorlását.
A Döntőbizottság a bírság összegének meghatározása során a jogsértéseken kívül tekintettel volt a beszerzés kiemelkedően magas értékére, arra a tényre, hogy a jogsértés nem reparálható, továbbá figyelembe vette, hogy ajánlatkérővel szemben ismételten került sor jogsértés megállapítására. Mindezen tényezők együttes mérlegelésével a bírság összegét 8 millió forintban állapította meg.
A Döntőbizottság személyi bírságot nem szabott ki, mivel a rendelkezésre álló bizonyítékok alapján személyi felelősség megállapítására nem volt következtetés levonható.
A bírósági jogorvoslatot a Kbt. 345. § (1) bekezdés, illetve a Kbt. 346. § (1) bekezdése biztosítja.

Budapest, 2006. szeptember 25.

 	Dr. Csanádi Péter s. k.,      Divinyi Péterné s. k.,
  közbeszerzési biztos         közbeszerzési biztos

Dr. Nagy Gizella s. k.,
közbeszerzési biztos

A határozatot a bíróság előtt keresettel támadták.
		</pre>
	
    </div>






		</div>

	</div>

	
<div id="footer">
	<div class="wrap">
		<div>
			<div class="f1">
				<ul class="share">
					<li><a href="https://twitter.com/K6_TW">O<em>T</em></a></li>
					
					<li><a href="http://www.facebook.com/pages/K%C3%B6zbeszerz%C3%A9si-Hat%C3%B3s%C3%A1g/100693676739630">O<em>f</em></a></li>
					
				</ul>

				<div class="impressum">
					<a href="/">Főoldal</a>&nbsp;&nbsp;/&nbsp;
					<a href="/sitemap/">Oldaltérkép</a>&nbsp;&nbsp;/&nbsp;
					<a href="/mutat/775/">Impresszum</a>&nbsp;&nbsp;/&nbsp;
					<a href="/mutat/1241/">Adatvédelem</a>
				</div>

			</div>
			<div class="f2">
				<h2>Kiemelt oldalaink</h2>
				<ul>
					<li><a href="/magunkrol/elerhetosegek/" >Elérhetőségek</a></li><li><a href="/jogorvoslat/tudnivalok/" >Jogorvoslati tudnivalók </a></li><li><a href="/adatbazis/keres/tanacsado/" >Hivatalos közbeszerzési tanácsadók</a></li>
				</ul>
			</div>
			<div class="f3">
				<h2>Legnépszerűbb</h2>
				<ul>
					<li><a href="/adatbazis/keres/hirdetmeny/" >Hirdetmények</a></li><li><a href="/adatbazis/keres/dbhatarozat/" >Döntőbizottsági határozatok</a></li><li><a href="/adatbazis/keres/tajekoztato/" >Ajánlások, tájékoztatók</a></li>
				</ul>		
			</div>

			<div class="f4">
				<h2>Hasznos linkek</h2>
				<ul>
					

					

				</ul>		
			</div>

		</div>
		<div>
			<div class="f1">

				<div id="portlet_footer_logo">
					<div>
						<img alt="" src="/public/images/cimer.png">
						<h3>Közbeszerzési <br>Hatóság</h3>
					</div>
				</div>
				<div id="portlet_evhonlapja">
					<div>
						<a href="/mutat/1288/"><img src="/public/images/evhonlapja/ev1.png" alt="Az év honlapja különdíj - 2012" /></a>
					</div>
				</div>

			</div>
			<div class="f2">
				<div id="portlet_footer_address">
					<div>
						<span class="address">1026 Budapest, Riadó u. 5.</span>
						<a href="http://goo.gl/maps/urPc" target="_blank" class="map">Térkép megnyitása Google Maps-en</a><br />
						<a href="mailto:kapcsolat (kukac) kt.hu" class="email">kapcsolat (kukac) kt.hu</a>
					</div>
				</div>
			</div>
			<div class="f3">
				<div id="portlet_footer_ugyfel">
					<div>
						<strong>Hivatali munkarend</strong> <br />
						<span>hétfő–csütörtök:</span> 8:00–16:30 <br />
						<span>péntek:</span> 8:00–14:00
					</div>
				</div>
			</div>
		</div>

	</div>
</div>
	

	
	<script type="text/javascript" src="/public/js/libs/modernizr-2.0.6.min.js"></script>
	<script type="text/javascript" src="/public/js/libs/jquery.min.js"></script>
	<script type="text/javascript" src="/public/js/libs/jquery.scrollTo-min.js"></script>
	<script type="text/javascript" src="/public/js/libs/jquery.cookie.js"></script>
	
<script type="text/javascript" src="/public/js/libs/jquery.scrollTo-min.js"></script>

	
	<script type="text/javascript" src="/public/js/script.js?v=20161224195808"></script>
	<script type="text/javascript" src="/public/ladybugTracker/js/ladybugTracker-light.js"></script>
	
	
	

		<script type="text/javascript">

	 var _gaq = _gaq || [];
	 _gaq.push(['_setAccount', 'UA-30935263-1']);
	 _gaq.push(['_trackPageview']);

	 (function() {
	   var ga = document.createElement('script'); ga.type = 'text/javascript'; ga.async = true;
	   ga.src = ('https:' == document.location.protocol ? 'https://ssl' : 'http://www') + '.google-analytics.com/ga.js';
	   var s = document.getElementsByTagName('script')[0]; s.parentNode.insertBefore(ga, s);
	 })();

	</script>
</body>
</html>

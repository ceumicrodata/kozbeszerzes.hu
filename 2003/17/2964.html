<html><head><title> </title><meta http-equiv="Content-Type" content="text/html; charset=iso-8859-2"></head><body  text=black link=black alink=blue vlink=black><h2><b>
KÖZBESZERZÉSEK TANÁCSA KÖZBESZERZÉSI DÖNTÕBIZOTTSÁG (2964)
</b></h2><FONT size=3><i><u></i></u><br>
1024 Budapest, Margit krt. 85.<br>
Ikt.sz.: D.70/17/2003.<br>
<br>
Tárgy: a Morvayné dr. Vígh Katalin, a Közbeszerzések Tanácsa tagja, a Gazdasági Versenyhivatal képviselõje által az Oktatási Minisztérium közbeszerzési eljárása ellen hivatalból kezdeményezett eljárás.<br>
A Közbeszerzési Döntõbizottság (a továbbiakban: Döntõbizottság) a Közbeszerzések Tanácsa nevében meghozta az alábbi<br>
<br>
HATÁROZAT-ot:<br>
<br>
Morvayné dr. Vígh Katalin, a Közbeszerzések Tanácsa tagja, a Gazdasági Versenyhivatal képviselõje (1054 Budapest, Alkotmány u. 5., a továbbiakban: kezdeményezõ) által az Oktatási Minisztérium (1055 Budapest, Szalay u. 10-14. a továbbiakban: ajánlatkérõ, képviseli: dr. Majsai Sándor Gábor informatikai miniszteri biztos, dr. Csók Balázs ügyvéd, SZÁMÍT Kft., 1025 Budapest, Törökvész út 95-97. B. VI. em. 38.) "Internet-szolgáltatás folyamatos biztosítása 2253 magyarországi intézménynél és internet-kapcsolat létesítése és folyamatos biztosítása 600 &plusmn;260 magyarországi intézménynél" tárgyú közbeszerzési eljárása ellen hivatalból kezdeményezett jogorvoslati eljárás során a Döntõbizottság megállapítja, hogy az ajánlatkérõ megsértette a közbeszerzésekrõl szóló 1995. XL. törvény (a továbbiakban: <a href="http://net.jogtar.hu/jr/gen/getdoc.cgi?docid=99500040.tv#24">Kbt.) 24. §</a> (2) bekezdését, a 71. § (5) bekezdését, és ezért megsemmisíti ajánlatkérõ részvételi felhívását és azt követõ döntéseit.<br>
A Döntõbizottság a SZÁMÍT Kft.-t 3 000 000 Ft (azaz hárommillió forint) bírsággal sújtja.<br>
A jogorvoslati eljárás során felmerült költségeiket a felek maguk viselik.<br>
A határozat ellen fellebbezésnek helye nincs. A határozat felülvizsgálatát, annak kézhezvételétõl számított 15 napon belül keresettel a Fõvárosi Bíróságtól lehet kérni. A keresetlevelet a Fõvárosi Bírósághoz címezve, de a Döntõbizottsághoz kell benyújtani. A keresetlevél benyújtásának a határozat végrehajtására nincs halasztó hatálya.<br>
<br>
INDOKOLÁS<br>
<br>
A Döntõbizottság az ajánlatkérõ által csatolt iratok - ajánlatkérõ a Döntõbizottság felhívására sem tette lehetõvé a jogorvoslati eljárás idõtartama alatt (az adatok közérdekû jellege ellenére) a betekintést, a korábbi közbeszerzési eljárást lezáró szerzõdésbe és annak módosításaiba - és a felek nyilatkozatai alapján az alábbi tényállást állapította meg.<br>
Ajánlatkérõ 1997. szeptember 1-jén kötött határozott idejû szolgáltatói szerzõdést az Elender Kft.-vel a magyarországi közoktatási intézmények részére internet-elérés és kapcsolódó kiegészítõ internet-szolgáltatások biztosítására, a szerzõdés lejáratának idõpontja 2003. február 28. volt.<br>
Ajánlatkérõ a Közbeszerzési Értesítõ 2003. január 15-i 3. számában tette közzé részvételi felhívását a <a href="http://net.jogtar.hu/jr/gen/getdoc.cgi?docid=99500040.tv#70">Kbt. 70. § </a>(1) bekezdés e) pontjára alapított tárgyalásos eljárás megindítására a rendelkezõ részben meghatározott tárgyban.<br>
Az eljárásfajta választását azzal indokolta, hogy: "az ellenszolgáltatás és az egyéb szerzõdéses feltételek meghatározása nem lehetséges olyan pontossággal, illetve egyértelmûséggel, mely lehetõvé teszi a nyílt, vagy meghívásos eljárásban a legkedvezõbb ajánlat kiválasztását az intézményeknél, illetve teljesítési helyenként különbözõek a teljesítés feltételei és az ajánlatkérõ követelményrendszere, aminek mûszaki paramétereit és a mûködtetés feltételeit csak a tárgyalás során lehet véglegesíteni."<br>
Ajánlatkérõ a részajánlattétel lehetõségét kizárta, míg a többváltozatú ajánlattételt megengedte.<br>
A felhívás 4. pontja szerint: "A teljesítés határideje vagy a szerzõdés idõtartama: 2003. március 1-jétõl 2003. december 31-ig a szolgáltatás idõtartamát, megrendelõ legfeljebb 6 hónappal meghosszabbíthatja, amennyiben az e tárgyban késõbb lefolytatandó közbeszerzési eljárása ezt indokolja."<br>
Ajánlatkérõ részvételi felhívásában meghatározta a részvételre jelentkezõktõl pénzügyi, gazdasági és mûszaki alkalmasságuk igazolására kért adatokat és tényeket, továbbá a szerzõdés teljesítésére alkalmatlanná minõsítésük szempontjait.<br>
Felhívása 9. c) pontjában közölte, hogy az ajánlatokat a legalacsonyabb összegû ellenszolgáltatás szempontja alapján bírálja el.<br>
A meghívni kívánt ajánlattevõk keretszámát háromban állapította meg.<br>
Ajánlatkérõ részvételi felhívása 6. és 7. pontjában meghatározta eljárása lefolytatásának idõpontjait: a részvételi jelentkezés határideje a felhívás közzététele napját követõ elsõ naptól számított 27. nap 10.00 óra (2003. február 11.), a részvételre jelentkezésekkel kapcsolatos eredményhirdetés idõpontja pedig ugyanezen napon 13.00 óra.<br>
Közölte, hogy az elsõ tárgyalás idõpontja a részvételi jelentkezésekkel kapcsolatos eredményhirdetést követõ harmadik munkanap.<br>
Ajánlatkérõ részvételi dokumentációt is összeállított, ebben határozta meg a részvételre jelentkezésekkel kapcsolatos formai és tartalmi elõírásait.<br>
A részvételi dokumentáció 10. oldalán 3.1. pontban ajánlatkérõ ismertette, hogy a korábbi közbeszerzési eljárása eredményeként megkötött "vállalkozási szerzõdés 2003. február 28-án hatályát veszti."<br>
<br>
3.3. pont alatt ajánlatkérõ közölte, hogy az "ajánlattevõ feladata a jelenlegi szolgáltatási helyeken az internet-szolgáltatás biztosítására, illetve további 600 &plusmn;260 magyarországi intézménynél az internet-kapcsolat létesítése és a szolgáltatás folyamatos biztosítása".<br>
Ajánlatkérõ a 3.4. pontban elõírta: "A kért szolgáltatást 2003. március 1-jétõl 2003. december 31-ig kell nyújtani." Rendelkezett továbbá arról, hogy a megrendelõ a szolgáltatás idõtartamát legfeljebb 6 hónappal meghosszabbíthatja.<br>
A 3.8. pont elõírása szerint a szolgáltatónak folyamatos napi 24 órás, évi 365 (366) napos szolgáltatásnyújtásra kell kötelezettséget vállalni.<br>
Ajánlatkérõ részvételi dokumentációja tartalmazta a mûszaki leírást is, a 3.6. pontban az "internet-elérés és alapszolgáltatások", míg a 3.7. pontban "kiegészítõ internet-szolgáltatások" címszó alatt sorolta fel követelményeit (köztük feltüntette a Proxy szerverek üzemeltetését).<br>
A 3.10. és 3.11. pont értelmében a szolgáltató kötelezettsége az Országos Hibaelhárító Szolgálat üzemeltetése, továbbá a szolgáltatói hálózat folyamatos karbantartásának biztosítása is.<br>
A részvételi dokumentáció részét képezte az a melléklet, melyben ajánlatkérõ feltüntette a SULINET hálózatban részt vevõ közoktatási intézmények nevét, címét, a végpont típusát és sebességét.<br>
A részvételi dokumentációt 10 jelentkezõ vásárolta meg, a 2003. február 11-i részvételi jelentkezési határidõre azonban csak az Elender Üzleti Kommunikációs és Szolgáltató Kft., a GTS DataNet Távközlési Kft. és a Vivendi Telecom Hungary Rt. nyújtotta be a jelentkezését.<br>
Ajánlatkérõ ugyanezen a napon 13.00 órakor kihirdette a részvételi szakaszt lezáró döntését, mindhárom jelentkezõt alkalmasnak minõsítette és felhívta ajánlattételre.<br>
Ajánlatkérõ az ajánlati felhívásában részben megismételte a részvételi felhívásában már meghatározott - fentiekben ismertetett - feltételeit.<br>
Az ajánlati felhívás 1.4 pontjában szintén azt rögzítette, hogy "A teljesítés határideje, vagy a szerzõdés idõtartama 2003. március 1-jétõl 2003. december 31-ig."<br>
Ajánlatkérõ a felhívásában meghatározta eljárása lefolytatásának menetét, közölte, hogy az elsõ tárgyalás idõpontja 2003. február 14. 10.00 óra, az eredményhirdetés idõpontja 2003. február 14., péntek 15.00 óra, a szerzõdéskötés idõpontja 2003. február 24.<br>
Ajánlatkérõ a felhívásában rendelkezett arról, hogy "fenntartja a jogot arra, hogy a tárgyalásokon elhangzottak alapján újabb tárgyalásokat tartson, vagy második tárgyalást már ne tartson" [1.15. c) pont], továbbá arra is, hogy "a tárgyalásokon elhangzottak alapján más idõpontban hirdessen eredményt, illetve kössön szerzõdést a Kbt. erre vonatkozó szabályait figyelembe véve".<br>
Ajánlatkérõ ajánlati dokumentációt is összeállított, melynek elõlapján az ajánlatkérõ az alábbiak szerint tüntette fel az eljárása menetét:<br>
"Tárgyalásra szóló meghívás: 2003. február 11., kedd<br>
Konzultáció: 2003. február 12., szerda 12.00 óra<br>
Ajánlattételi határidõ: 2003. február 14., péntek 10.00 óra<br>
Eredményhirdetés ideje: 2003. február 14., péntek 15.00 óra<br>
Szerzõdéskötés: 2003. február 24., hétfõ"<br>
Ezen elõírásait az ajánlattételi dokumentációban is megismételte. Továbbá a 2.8 pontban rögzítette: "Az ajánlattételi határidõ lejártát követõen a benyújtott ajánlat tartalmáról ajánlatkérõ és ajánlattevõ a <a href="http://net.jogtar.hu/jr/gen/getdoc.cgi?docid=99500040.tv#26">Kbt. 26. § </a>(5) bekezdése alapján szabadon tárgyal". Míg a 2.25 pontban az alábbiakat mondta ki: "Ameddig a felek meg nem kötik a következõ fejezetben említett részletes vállalkozási szerzõdést, addig ajánlattevõ kötve van az ajánlati felhíváshoz, az ajánlatkérési dokumentációban foglaltakhoz, az ajánlatához, a tárgyaláson tett vállalásaihoz és az eredményhirdetésben foglaltakhoz. Ajánlatkérõ 2003. február 24-én a nyertes ajánlattevõvel részletes vállalkozási szerzõdést köt."<br>
Az ajánlati dokumentáció 3. fejezete tartalmazta az ajánlatkérõ által elkészített vállalkozási szerzõdést. Ennek 3.3.1. pontjában határozta meg ajánlatkérõ a 2253 intézményre vonatkoztatottan, hogy azoknál a szolgáltatást azonnal kell biztosítani.<br>
A 3.3.2. és a 3.3.3. pontban közölte ajánlatkérõ, hogy a 600 darab bekötésre kerülõ új intézményt, továbbá a meglévõ végpont-áthelyezéssel érintett 100 darab intézményt maga az ajánlatkérõ jelöli majd ki.<br>
A 3.5 pontban kellett megtenni a havi díjra vonatkozó átalányár-ajánlatot: "A szolgáltatás azonnali biztosításával a szerzõdéses havi vállalási díj, adatforgalomtól független átalányáron 2003. március 1-jei szolgáltatás megkezdésétõl."<br>
Ajánlatkérõ a vállalkozási szerzõdés 3.6 pontjában az alábbiak szerint határozta meg a teljesítési határidõket:<br>
"3.6.1. A 600 új bekötés, a 100 áthelyezés és a fejlesztéseket 2003. június 30-ig kell elvégezni, 150 bekötés/hónap ütemezésben. Késedelem esetén a kötbér 10 000 Ft/iskola/nap.<br>
<br>
3.6.2. A folyamatos szolgáltatás biztosítása: 2003. március 1-jétõl 2003. december 31-ig tart."<br>
A vállalkozási szerzõdés 3.7 pontjában ajánlatkérõ akként rendelkezett, hogy a szerzõdés tárgyát képezõ szolgáltatások létesítéséért és fenntartásáért, igénybevételéért - intézményenként, azok bekapcsolásától kezdõdõen - a megrendelõ havi díjat köteles fizetni a szolgáltatónak, amely nem függ a szolgáltatás igénybevételének mennyiségétõl. Egyszeri létesítési díj felszámítására a szolgáltató nem jogosult.<br>
Az ajánlati dokumentáció 3.16. pontjában ajánlatkérõ megismételte a részvételi dokumentációban támasztott mûszaki követelményeit. Ezt követõen az ajánlati dokumentáció 3.18. pontjában részletezte a telepített szolgáltatások technológiai fejlesztésével szemben támasztott követelményeit, megadta a 600 új intézmény bekötése során a csatlakozás kiépítésének specifikációját, továbbá azt is, hogy bizonyos típusú bekötések számát milyen nagyságrendre kell felemelni.<br>
Ajánlatkérõ a dokumentáció 3.4. pontjában elõírta, hogy a szolgáltató: "jelen szerzõdésben vállalt feladatait a szerzõdésben rögzített határidõkre köteles teljesíteni".<br>
Ajánlatkérõ a dokumentációban részletesen taglalta a karbantartással, hibaelhárítással kapcsolatos, továbbá mind a belföldi, mind a nemzetközi internet-kapcsolatra vonatkozó elõírásait.<br>
Ajánlatkérõ elõírta a 3.6.8. pontban, hogy szolgáltató köteles "Sulinet felhasználói dokumentációt" összeállítani.<br>
A dokumentáció 3.102. pontjában ajánlatkérõ rögzítette, hogy a szerzõdés az idõtartamának elteltével megszûnik.<br>
Az ajánlati dokumentáció szintén tartalmazta a részvételi dokumentáció részét képezõ mûszaki leírást.<br>
Ajánlatkérõ a 4.23. pontban elõírta: "Szolgáltató az intézményekben a Sulinetben rendszeresített kommunikációs szekrényt szerel fel. Szolgáltató az intézményekben a Sulinetben rendszeresített routereket alkalmazza az internet-hozzáférés biztosítására."<br>
Ajánlatkérõ a dokumentáció 6. fejezetében határozta meg az ajánlattal szemben támasztott követelményeit. A 6.7. pontban elõírta, hogy az ajánlattevõ tegyen kifejezett nyilatkozatot a "felhívás feltételeire, a szerzõdés teljesítésére és a kért ellenszolgáltatás értékére a felolvasólap és az egyéb kért dokumentumok kitöltésével és becsatolásával."<br>
A 6.21. pont szerint: "Az ajánlatnak tartalmaznia kell egy vállalkozási szerzõdést, cégszerûen aláírva a 3. fejezetnek megfelelõen."<br>
Az ajánlati dokumentáció 7. fejezetében határozta meg ajánlatkérõ az ajánlat kötelezõ formai felépítését, mely szerint többek között a felolvasólapot és a 3. fejezet szerinti vállalkozási szerzõdést cégszerûen aláírva csatolni kell.<br>
Az ajánlati dokumentáció 8. fejezetét képezte a felolvasólap, ezen kellett feltüntetni az ajánlattevõnek a saját, valamint a 10%-os mértéket meghaladó alvállalkozójának adatait, továbbá a bruttó ajánlati árát. A teljesítési határidõre, illetve annak kezdõ idõpontjára nem lehetett a felolvasólapon ajánlatot tenni, a felolvasólap 8.4 pontja az ajánlatkérõ által megállapított teljesítési határidõt 2003. március 1-jétõl 2003. december 31-ig tartalmazta elõre kinyomtatottan azzal, hogy a megrendelõ a szolgáltatás idõtartamát legfeljebb 6 hónappal meghosszabbíthatja.<br>
Ajánlatkérõ konzultációt is tartott, a felhívott ajánlattevõk közül az Elender Kft. tett fel kérdéseket. Az elsõ kérdése a dokumentáció 4.23. pontjában szabályozott kommunikációs szekrényekre vonatkozott.<br>
Ajánlatkérõ válaszában közölte, hogy a szolgáltató köteles az elõírt minõségû szolgáltatást nyújtani, de annak megvalósítási módját ajánlatkérõ nem határozta meg, így az történhet akár a meglévõ eszközök átvételével, akár új eszközökkel. Rögzítette továbbá, hogy a kommunikációs szekrény eszközeit sem határozta meg ajánlatkérõ, a jelenlegi elvárás az intézményeknél a helyi hálózat csatlakoztatására: 8 portos Ethernet HUB biztosítása. "A szekrény falra szerelhetõ, zárható kell hogy legyen. Ez szolgáltató tulajdonában marad, a jelenlegi szekrények is a jelenlegi szolgáltató tulajdonában vannak."<br>
Ajánlatkérõ kérdésre azt is közölte, hogy a Proxy szerverek üzemeltetése alatt azt kell érteni, hogy ezeket az intézmények nem használják kötelezõ jelleggel, a szolgáltatónak csak biztosítania kell a lehetõséget, hogy az intézmény a szolgáltató Proxy szerverén lebonyolíthassa a HTTP forgalmát.<br>
Ajánlatkérõhöz a vállalkozási szerzõdéstervezettel kapcsolatban is kérdést intéztek, amelyre ajánlatkérõ az alábbi választ adta: "Az ajánlatban kiadott vállalkozási szerzõdést kell aláírva beadni, és ennek megfelelõ feltételek mellett a dokumentáció egyéb elõírásai, különösen a 3.3., 3.6., 3.16. és 3.18. pontok figyelembevételével kell az ajánlati árat kalkulálnia. Ajánlattevõnek lehetõsége van alternatív ajánlatot adnia, de elfogadott alternatíva esetén ajánlatkérõ a többi ajánlattevõtõl is kér ugyanazon alternatívára ajánlatot. ajánlatkérõ az ajánlattevõkkel a szerzõdés feltételeirõl szabadon tárgyal, ez eredményezheti a dokumentációban szereplõ feltételektõl való eltérést is."<br>
Ajánlatkérõ kérdésre adott válaszában azt is közölte, hogy "antennaszerelés esetén a tulajdonosi hozzájárulást a tulajdonosoktól kell beszerezni".<br>
Az ajánlattételi határidõre 2003. február 14-én 10.00 órára a felhívott ajánlattevõk közül csak az Elender Kft. nyújtott be ajánlatot.<br>
A Vivendi Rt. az ajánlattételi határidõben megjelent az ajánlattétel helyén és közölte, hogy ajánlatot a jelenlegi feltételek mellett nem nyújt be és cégszerûen aláírt nyilatkozatot nyújtott át az ajánlatkérõnek, amelyben rögzítette az alábbiakat:<br>
"A közbeszerzési eljárás során hozzáférhetõ információk nem elegendõk ahhoz, hogy - a jelenleg szolgáltató társaságoktól eltérõen - megalapozott ajánlatot tehessünk. Nem ismeretesek ugyanis a hálózati topológia azon adatai, amelyek szakmailag vállalható ajánlat alapját képezhetnék.<br>
A jelen közbeszerzési eljárásban diktált, rendkívül feszített ütemezés következtében rendelkezésre álló idõ - a jelenleg szolgáltató társaságokon kívül - egyetlen pályázó számára sem lehetett elegendõ a szükséges beruházási költségeknek, a megvalósítás idõigényének korrekt felmérésére, valamint a szolgáltatás átvétele módjának kidolgozására.<br>
A szolgáltatás folyamatosságának biztosítását - a jelenleg szolgáltató társaságokkal ellentétben - mint komoly távközlési szakmai tapasztalatokkal rendelkezõ szolgáltató az önök által megszabott feltételek mellett nem látjuk felelõsséggel felvállalhatónak."<br>
Nyilatkozatában jelezte, hogy - megfelelõ feltételek megléte esetén - a kiírt pályázatra magasabb szintû szolgáltatás biztosítása mellett mintegy 180 millió Ft + áfa/hó összegû ajánlatot tett volna.<br>
Ajánlatkérõ 2003. február 14-én 10.00 órától kezdõdõen lefolytatta az ajánlattevõvel a tárgyalást, és az ajánlattevõ az Elender Kft.-t hirdette ki e napon az eljárás nyertesének az alábbi árajánlat elfogadása mellett:<br>
Az ellenszolgáltatás összege havonta áfával:<br>
2003. március 1-jétõl augusztus 31-ig	240 000 000 Ft<br>
2003. szeptember 1-jétõl december 31-ig	300 000 000 Ft<br>
2004. január 1-jétõl június 30-ig	264 000 000 Ft<br>
Morvayné dr. Vígh Katalin, a Gazdasági Versenyhivatal képviselõje 2003. február 13-án nyújtotta be jogorvoslati kezdeményezését. Ebben elõadta, hogy 2003. február 6-án - bejelentés alapján - értesült ajánlatkérõ tárgyalásos eljárás megindítására vonatkozó részvételi felhívásáról. Eszerint a Sulinet-program folytatását célzó közbeszerzési eljárás "álverseny"-t eredményez, mivel a kiírás feltételeit kizárólag az elõzõ szakaszban nyertes Elender, Matávcom és ANSWARE vállalkozások alkotta konzorcium képes teljesíteni.<br>
Kifogásolták, hogy jelen közbeszerzési eljárás mûszaki dokumentációja azonos az 1997-ben lefolytatott közbeszerzési eljárás dokumentációjával, azonban az ajánlatkérõ a dokumentációban jelzett szolgáltatások egy részérõl (pl. a Proxy szolgáltatásról) lemondott, amirõl a potenciális versenytársak nem tudhatnak. Sérelmezésre került, hogy ajánlatkérõ kizárta a részajánlattétel lehetõségét annak ellenére, hogy a beszerzés tárgya egyrészt a már meglévõ hálózaton való szolgáltatás ellátása és ezen kívül új hálózat létrehozása. Ez szintén a korábbi szolgáltató számára elõnyös.<br>
Ajánlatkérõ a teljesítés határidejét rendkívül rövid idõtartamban határozta meg és ez a korábbi nyertes ajánlattevõnek kedvez, mert õ bármikor képes a már megépített hálózatot üzemeltetni és azon a kívánt szolgáltatásokat biztosítani.<br>
A kezdeményezõ közölte, hogy a fenti okok miatt ajánlatkérõ részvételi felhívása sértheti a <a href="http://net.jogtar.hu/jr/gen/getdoc.cgi?docid=99500040.tv#24">Kbt. 24. § </a>(2) bekezdését, mivel ajánlatkérõ nem biztosította az ajánlattevõk esélyegyenlõségét.<br>
A kezdeményezõ kérte, hogy a Döntõbizottság hozzon ideiglenes intézkedést, az eljárást lezáró szerzõdés megkötését tiltsa meg.<br>
A Döntõbizottság a D.70/4/2003. sz. 2003. február 19-én kelt határozatában ideiglenes intézkedést hozott, a közbeszerzési eljárást lezáró szerzõdés megkötését megtiltotta.<br>
Ajánlatkérõ írásbeli észrevételében kérte a jogorvoslati eljárás megszüntetését. Elsõdlegesen arra hivatkozott, hogy a jogorvoslati kezdeményezés több ténybeli pontatlanságot tartalmaz.<br>
Közölte, hogy a korábbi közbeszerzési eljárásának a nyertese nem konzorcium volt, hanem a jelenlegi szolgáltató az Elender Kft., aki a szolgáltatást fõvállalkozásban végzi, alvállalkozóit teljeskörûen a megrendelõ nem ismeri és a jelenlegi közbeszerzési eljárásban is önálló fõvállalkozói ajánlatot tett azzal, hogy 10% feletti alvállalkozóként két céget jelölt meg: a Matáv Rt.-t és a Matávcom Kft.-t.<br>
Elõadta, hogy ajánlatkérõ bonyolítója új mûszaki dokumentációt állított össze, így az nem azonos az 1997-es közbeszerzési eljárás dokumentációjával. Természetesen a két anyagban vannak azonos tartalmi elemek, mivel a beszerzés tárgya akkor is a magyarországi középiskolák részére nyújtandó internet-szolgáltatás volt.<br>
Közölte, hogy eljárása során minden ajánlattevõ részére azonos tájékoztatást adott, a dokumentáció megvásárolható volt, a konzultáción való részvétel lehetõsége szintén biztosított volt. Ajánlatkérõ nem adott olyan tájékoztatást, hogy bármely szolgáltatás elmaradna, sõt bõvítette a kért szolgáltatásokat. E körben elõadta, hogy a Proxy szolgáltatást tartalmazza mind a dokumentáció, mind a kiadott szerzõdéstervezet.<br>
A kérdésekre adott válaszban ismertette, hogy ezt a szolgáltatást az intézmények nem használják kötelezõ jelleggel, a szolgáltatónak csak biztosítania kell a lehetõséget, hogy az intézmény a szolgáltató Proxy szerverén lebonyolíthassa HTTP forgalmát.<br>
Ajánlatkérõ írásbeli észrevételében hangsúlyozta, hogy internet-szolgáltatás biztosítására írta ki a közbeszerzési eljárást, így számára csak az bír relevanciával, hogy a kért szolgáltatást nyújtsák. Ismertette, hogy ez a szolgáltatás nyújtása történhet pl. a jelenlegi hálózat felhasználásával, más technikai eszközök segítségével, új hálózat kiépítésével, meglévõ más tulajdonú hálózat bérlésével. Közölte, hogy a meglévõ hálózat sem a most szolgáltató Elender Kft. tulajdona, hanem a felhasznált távközlési infrastruktúra több, egymással egyébként konkuráló cég birtokában van (pl. Matáv, Vivendi, HTCC, Monortel, Matávcom), és a hálózat egyes elemeinek tulajdonosai azt üzleti alapon kötelesek rendelkezésre bocsátani.<br>
Ajánlatkérõ álláspontja szerint nem jogszabálysértõ a részajánlat tételének kizárása. Ajánlatkérõ egy egységes szolgáltatói rendszert üzemeltetését várja el, amely összesen 3000 helyen fog mûködni, ezek az intézmények szakmailag is napi kapcsolatban állnak, és ajánlatkérõ is igényli a gyors belsõ információáramlást, mindez indokolja, hogy egy fõvállalkozóval álljon jogviszonyban, mert ezzel könnyebben biztosítható a koordináció is.<br>
Ajánlatkérõ megítélése szerint megfelelõ határidõt biztosított az ajánlattevõk számára az ajánlatadásra. A mostani szolgáltató az Elender Kft. is csak a fõvállalkozója a szolgáltatásnak, és több alvállalkozóján keresztül végzi a teljesítést. Így bármely az internet-szolgáltatási, távközlési piacon jelen lévõ vállalat képes kiváltani a jelenlegi szolgáltatót, mivel csak a szolgáltatások koordinálása a feladata.<br>
Ajánlatkérõ hivatkozott arra is, hogy eljárását korábban azért nem lehetett megindítani, mert beszerzésére a 2003. évi költségvetési törvény elfogadása (2002. december 23.) teremtette meg a fedezetet. A <a href="http://net.jogtar.hu/jr/gen/getdoc.cgi?docid=99500040.tv#32">Kbt. 32. § </a>(2) bekezdése értelmében pedig csak akkor indítható meg a közbeszerzési eljárás, ha ajánlatkérõ rendelkezik a szerzõdés teljesítését biztosító anyagi fedezettel. A fedezet biztosítását, a költségvetés elfogadását követõen ajánlatkérõ haladéktalanul intézkedett az eljárás megindítása érdekében, felhívása már a Közbeszerzési Értesítõ 2003. január 15-i számában megjelent.<br>
Közölte, hogy azért választotta a tárgyalásos eljárást, hogy ennek során a versenyhelyzet érvényesülhessen, míg a nyílt eljárás jobban kedvezett volna a jelenlegi szolgáltatónak.<br>
Arra is hivatkozott, hogy amennyiben mûszaki-technikai sajátosságok alapján, vagy más ok miatt fennállt volna kizárólagos jog, úgy erre alapítottan is lefolytathatta volna a közbeszerzési eljárást.<br>
Utalt arra is ajánlatkérõ e körben, hogy átmeneti idõszakra, 10 hónapra kívánja ebben az eljárásban a szolgáltatásra vonatkozó beszerzési igényét kielégíteni és tervei szerint 2003. áprilisában újabb közbeszerzési eljárást indít a szolgáltatásnak 2004. január 1-jétõl történõ biztosítására.<br>
Ajánlatkérõ elõadta, hogy a felhívásában meghatározott "internet-szolgáltatás folyamatos biztosítása" kifejezés nem a korábban lejáró hasonló tárgyú szerzõdéshez képesti folyamatosságot jelenti, hanem a nyertes ajánlattevõ által megkezdett szolgáltatásnak a teljesítés idõtartama alatti folyamatos biztosításának követelményét rögzíti.<br>
Ajánlatkérõ elõadta, hogy az ajánlati felhívása jogszerû, és a Kbt. rendelkezései alapján nem nyilváníthatott volna érvénytelenné olyan ajánlatot, amelyben nem vállalják a teljesítés megkezdésére a 2003. március 1-jei kezdési idõpontot. Ajánlatkérõ álláspontja szerint az a kitétel, hogy a szerzõdéses feltételekrõl szabadon tárgyal, vonatkozik a teljesítési határidõ kezdõ idõpontjára is. Az pedig nem róható ajánlatkérõ terhére, ha az eljárás valamely résztvevõje nem megfelelõen ismeri a közbeszerzési törvényt, illetve a kapcsolódó joggyakorlatot, és ezért nem ismerte fel, hogy a teljesítés kezdõ idõpontjáról is lehet tárgyalni.<br>
Ajánlatkérõ bejelentette, hogy a Döntõbizottság ideiglenes intézkedésére tekintettel nem kötötte meg az eljárást lezáró szerzõdést.<br>
Az eljárás kezdeményezõje a jogorvoslati tárgyaláson kezdeményezését annyiban módosította, hogy nem tartotta fenn annak azon ténybeliséggel kapcsolatos részeit, amelyet az iratok ismeretének hiánya okozott, így a korábbi nyertes ajánlattevõ személyével, a korábbi eljárás dokumentációjával és a Proxy szolgáltatással kapcsolatos részeket.<br>
Az eljárás kezdeményezõje tárgyalási nyilatkozatában kiemelte, hogy álláspontja szerint két beszerzési igényre vonatkozik az ajánlatkérõ közbeszerzési eljárása: a meglévõ hálózat üzemeltetésére és ezen szolgáltatás nyújtására, továbbá egy hálózatbõvítési igény kielégítésére. Ebbõl következõen ajánlatkérõnek két közbeszerzési eljárást kellett volna lefolytatnia, utalt arra is, hogy a hálózat bõvítése iránti igény értelmezhetõ építési beruházásként is. A részajánlattétel kizárása pedig azért jogsértõ, mert nem lett volna akadálya annak, hogy a hálózat bõvítésére vonatkozó beszerzési igényre mint részre ajánlatot tegyenek.<br>
Hangsúlyozta, hogy megítélése szerint mind az ajánlattételi határidõ, mind a teljesítésre meghatározott határidõ nagyon rövid idõtartamú, nem biztosítja a megfelelõ ajánlat elkészítését és a szerzõdésszerû teljesítést, és ezzel sérti a <a href="http://net.jogtar.hu/jr/gen/getdoc.cgi?docid=99500040.tv#24">Kbt. 24. § </a>(2) bekezdését. Utalt arra is, hogy ajánlatkérõ nem adott részletes tájékoztatást a szolgáltatás nyújtásának meglévõ feltételrendszerérõl (hálózati topológia), azt csak a jelenlegi szolgáltató ismerte teljes mértékben.<br>
A kezdeményezõ álláspontja szerint ajánlatkérõ felhívása és dokumentációja alapján nem volt olyan következtetés levonható, hogy az ajánlatkérõ által meghatározott március 1-jei kezdõ idõpont tárgyalási alapot képez és ettõl való eltérés lehetséges. Ténylegesen Magyarországon van több tucat olyan cég, aki az ajánlatkérõ által kért szolgáltatást tudja nyújtani, mégis elgondolkodtató, hogy miért csak egy ajánlattevõ tett ajánlatot. Ennek oka megítélése szerint az ajánlatkérõ által meghatározott feltételekben van.<br>
Ajánlatkérõ a tárgyalási nyilatkozatában hangsúlyozta, hogy a hálózatbõvítési beszerzés igénye nem beruházás, hanem szintén szolgáltatás. A Kbt. rendelkezései értelmében több beszerzési igény kielégítése lehetséges egy közbeszerzési eljárásban és ajánlatkérõ célja, hogy egy fõvállalkozó koordinálja a szolgáltatás teljesítését.<br>
Fenntartotta azon hivatkozását, hogy a teljesítési határidõk azért voltak megfelelõek, mert az ajánlattevõ fõvállalkozónak a szolgáltatás nyújtását kellett volna csak megszerveznie. E körben utalt arra is, hogy ajánlatkérõ számára közömbös volt, hogy az ajánlattevõ milyen módon biztosítja a szolgáltatást, nem volt követelmény, hogy a már meglévõ hálózaton keresztül nyújtsák a szolgáltatást. Az egyes ajánlattevõk többféle technikai lehetõség közül választhattak. Így mivel nem tett specifikus elõírást, az ajánlattevõk esélyegyenlõsége biztosított volt.<br>
Ajánlatkérõ hivatkozott arra is, hogy jelen közbeszerzési eljárásra jelentkezõk mindegyike internet-szolgáltató szakcég, így ismerniük kell, hogy az általa kért szolgáltatás nyújtásához milyen követelményeket kell teljesíteniük, ezen ismeretük alapján január 15-tõl, a részvételi felhívás közzétételétõl kezdõdõen az egyes intézményi végpontokat végigjárhatták volna - ahol szükséges - a megállapodásokat megköthették volna, és akkor már nemcsak 4 nap állt volna rendelkezésükre az ajánlat megtételére.<br>
Utalt arra is, hogy az értékelési eljárásban nem volt elbírálási szempont az idõ, ezért is kérték a Vivendi Rt.-t, hogy maradjon ott a tárgyaláson. Közölte továbbá, hogy amennyiben a Vivendi Rt. részt vett volna a tárgyaláson - annak ellenére, hogy az elõzõ szerzõdése 2003. február 28-án lejárt volna -, a Vivendi kérésére hozzájárult volna a késõbbi teljesítési kezdõ idõponthoz.<br>
Ajánlatkérõ elõadta, hogy a gazdaságossági tényezõkre, a piaci helyzetre, ajánlatkérõ beszerzésének rövid idõszakára tekintettel annak kicsi volt a lehetõsége, hogy a többi piaci szereplõ tud-e ajánlatkérõ részére versenyképes árajánlatot adni. E körben utalt arra, hogy a korábbi közbeszerzési eljárásában 1200 intézményi helyen a kiépítés 16-18 hónap alatt valósult meg.<br>
Ajánlatkérõ elõadta, hogy a bõvítés vonatkozásában azért határozott meg késõbbi kezdési teljesítési határidõt, mert az új szolgáltatási helyeken nincs kiépítve megfelelõ csatlakozási pont, a legtöbb iskolában önálló labort kell kialakítani, biztosítani kell a személyzet képzését is.<br>
Az Elender Kft. írásbeli észrevételében és tárgyaláson tett nyilatkozatában egyrészt hivatkozott arra, hogy nem hozott létre sem a korábbi közbeszerzési eljárásban, sem jelen eljárásban konzorciumot, hanem fõvállalkozóként nyújtja és ekként is kívánja nyújtani a szolgáltatást.<br>
Elõadta, hogy mint jelenlegi szolgáltató, birtokában volt mindazon szükséges információnak, amelyek számára lehetõvé tették, hogy az ajánlatkérõ által támasztott rövid határidõ alatt megtegye ajánlatát.<br>
Álláspontja szerint nem jogszabálysértõ a részajánlattétel kizárása, mert ajánlatkérõ ugyan a felhívásában bõvítésként jelölte meg a 600 &plusmn;260 helyet, de ajánlatkérõnek a létesítésért nem kell külön díjazást fizetni, hanem csak a szolgáltatás megkezdését követõen kell a szolgáltatás nyújtásáért fizetni.<br>
A Vivendi Rt. írásbeli észrevételében és tárgyaláson tett nyilatkozatában hangsúlyozta, hogy a Vivendi Rt. nem kezdeményezett jogorvoslati eljárást ajánlatkérõ közbeszerzési eljárása ellen. A jogorvoslati eljárás során tett 2003. március 20-i keltezésû írásbeli nyilatkozatában rögzítette azt is "nem is kívánja megtámadni a tender kiírását, nem vitatja annak törvényességét".<br>
Ugyanakkor részletes tárgyalási nyilatkozatában rámutatott arra, hogy megítélése szerint ajánlatkérõ kényszerhelyzetben volt; a rendelkezésére álló idõ alatt nem tudott volna olyan eljárást lefolytatni, amelyben biztosítja a verseny érvényesülését.<br>
Ebben az eljárásban fizikailag és jogilag sem volt lehetséges ilyen rövid idõ alatt a teljesítés vállalása. Február 24-én aláírásra került volna a szerzõdés, és február 28-ra biztosítani kellett volna az intézményi végpontokon a szolgáltatás nyújtását. Itt nemcsak a vonalhálózat a probléma, hanem egyéb részletfeltételek biztosítása is, pl. kommunikációs szekrény. Elõadta, hogy a felhívás és a dokumentáció alapján, továbbá a kérdésekre adott válaszokból az nyilvánvaló volt, hogy a szerzõdéskötést követõ 4. napon biztosítani kell a szolgáltatást. Közölte, hogy megítélése szerint legalább 3 hónapos idõtartam szükséges ahhoz, hogy a szolgáltatást meg tudja kezdeni.<br>
Elõadta, hogy technikai akadálya nincs annak, hogy külön külsõ vállalkozó végezze el a 600 &plusmn;260 helyre a bõvítést, és a bõvítés vonatkozásában meghatározott hosszabb teljesítési határidõ is elfogadható. Ugyanakkor az új végpontok létesítése esetén tekintettel kell arra is lenni, hogy indokolt lehet az egész hálózat egységes kezelése.<br>
A GTS DataNet Kft. írásbeli észrevételében arra hivatkozott, hogy az ajánlattevõk esélyegyenlõségének biztosítása érdekében szükséges lett volna a részajánlattétel biztosítása és az egyes szolgáltatások elindításához reális teljesítési határidõ megállapítása.<br>
A Döntõbizottság megállapította, hogy a jogorvoslati kezdeményezés az alábbiak szerint megalapozott.<br>
A Döntõbizottság a jogorvoslati kezdeményezés alapján ajánlatkérõnek a <a href="http://net.jogtar.hu/jr/gen/getdoc.cgi?docid=99500040.tv#70">Kbt. 70. § </a>(1) bekezdés e) pontjára alapított, hirdetmény közzétételével induló tárgyalásos közbeszerzési eljárását vizsgálta.<br>
A Kbt. szabályozása biztosítja ajánlatkérõk számára a választási jogot, hogy saját lehetõségeik (pl. pénzügyi, idõ, technikai stb.) ismeretében dönthessenek arról, hogy milyen eljárásfajta keretében elégítik ki beszerzési igényüket, és ezt követõen ajánlatkérõk kötelesek az eljárásuk során a választott eljárásfajtának a Kbt.-ben meghatározott feltételeit betartani.<br>
Ajánlatkérõ hivatkozott arra, hogy beszerzése pénzügyi fedezetét csak a 2003. évi költségvetési törvényben, 2002. december 23-án biztosították, amelyet követõen eljárását rövid idõn belül megindította.<br>
A Döntõbizottság álláspontja szerint e körülményeknek jelen ügyben nincs relevanciája, mert ajánlatkérõ nem olyan eljárásfajtát választott, ahol vizsgálat tárgyát képezhetné ajánlatkérõ késedelme, mulasztása az eljárás megindításában.<br>
Jelen ügyben az eljárás résztvevõi részérõl sem tártak fel olyan tényt, vagy körülményt, amely megalapozná azt, hogy ajánlatkérõ valamilyen kizárólagos jogra alapítsa igénye kielégítését, illetve a vonatkozó jogszabályi rendelkezések alapján, ilyen ok a Döntõbizottság elõtt sem ismert. Az ajánlatkérõ végig az eljárás során azt hangsúlyozta, hogy mind a technikai, mind a jogi feltételek adottak ahhoz, hogy az eljárásában több potenciális ajánlattevõ tegyen ajánlatot.<br>
Az ajánlatkérõ által választott eljárásfajta tárgyalásos eljárás. A <a href="http://net.jogtar.hu/jr/gen/getdoc.cgi?docid=99500040.tv#26">Kbt. 26. § </a>(6) bekezdése értelmében a meghívásos és a tárgyalásos eljárásra egyébként - ha e törvény másként nem rendelkezik - a nyílt eljárás szabályait kell megfelelõen alkalmazni.<br>
A nyílt eljárás szabályainak alkalmazása egyrészt jelenti azon nyílt eljárásra vonatkozó tételes jogszabályi rendelkezések érvényesülését, amelyeknél nem állapít meg eltérõ rendelkezést a Kbt., másrészt érvényesülnie kell a Kbt. alapelvi rendelkezéseinek.<br>
A <a href="http://net.jogtar.hu/jr/gen/getdoc.cgi?docid=99500040.tv#24">Kbt. 24. § </a>(2) bekezdése értelmében az ajánlatkérõnek biztosítania kell az esélyegyenlõséget az ajánlattevõk számára.<br>
A Döntõbizottság a jogorvoslati kezdeményezés és annak tárgyaláson történõ pontosítása alapján azt vizsgálta, hogy az ajánlatkérõ a lefolytatott tárgyalásos eljárásában biztosította-e az ajánlattevõk számára az egyenlõ eséllyel történõ részvétel lehetõségét.<br>
A Döntõbizottság álláspontja szerint nem mentesíti ajánlatkérõket e kötelezettség alól az, hogy beszerzési tárgyként csak azt határozzák meg: a szolgáltatás nyújtását kérik. Ajánlatkérõknek elõírásaik meghatározása során tekintettel kell lenni a kért szolgáltatásra vonatkozó ajánlat elkészítésének feltételeire és teljesítése nyújtásának követelményeire.<br>
E körben nem hivatkozhatnak ajánlatkérõk megalapozottan arra, hogy kétszakaszos eljárásnál a részvételre jelentkezõ a részvételi felhívás közzétételét követõen köteles megkezdeni ajánlata elkészítését, továbbá, hogy kezdje meg a teljesítés megvalósításának az elõkészítését (ajánlatkérõ erre is hivatkozott a tárgyaláson a számos intézményi végpontra tekintettel).<br>
A Kbt. szabályozásában a két szakasznak eltérõ a jelentõsége és a funkciója, az elsõ szakaszban csak annak eldöntése történik meg, hogy mely jelentkezõ minõsül alkalmasnak és e jelentkezõ jogosult részt venni az ajánlattételi szakaszban. Az ajánlattételi szakaszban lehetséges csak ajánlat nyújtása. Úgyszintén elkülönülõ szakasz a szerzõdéskötést követõen a teljesítés idõszaka. A Döntõbizottság álláspontja szerint nem várható el ajánlattevõktõl, hogy aláírt szerzõdés hiányában a szolgáltatásuk teljesítésének feltételeit kialakítsák.<br>
A Döntõbizottság a fenti indokokra tekintettel azt vizsgálta, hogy ajánlatkérõ által az ajánlati felhívás kiküldésétõl, 2003. február 11-tõl kezdõdõen fennállt-e az ajánlattevõk egyenlõ eséllyel történõ ajánlattételének és teljesítésének lehetõsége.<br>
E vizsgálat során lényeges kérdés volt az is, hogy mely idõpont minõsül ajánlattételi idõnek, tárgyalási idõnek, eredményhirdetési idõpontnak, ajánlatkérõ mikor köt szerzõdést és mely idõponttól kötelezõ ajánlatkérõ számára a szolgáltatás nyújtása.<br>
Ajánlatkérõ arra alapította hivatkozását, hogy a <a href="http://net.jogtar.hu/jr/gen/getdoc.cgi?docid=99500040.tv#26">Kbt. 26. § </a>(5) bekezdése értelmében tárgyalásos eljárás során az ajánlatkérõ a szerzõdéses feltételekrõl szabadon tárgyal. Továbbá hivatkozott arra, hogy ugyan mind felhívásában, mind dokumentációjában megjelölte a konkrét idõpontokat, eredményhirdetésre, szerzõdéskötésre, teljesítés kezdõ idõpontjára, azonban mégis kész lett volna arra, hogy amennyiben valamely ajánlattevõ kéri, tárgyalt volna, több tárgyalást is tartott volna és hozzájárulását adta volna mint szerzõdési feltételhez a késõbbi kezdési idõponthoz.<br>
E körben utalt arra is, hogy a dokumentációjában nem is zárta ki a több tárgyalás lehetõségét, illetve az eredményhirdetés idõpontjának elhalasztását.<br>
A Döntõbizottság álláspontja - amelyre már több határozatában is rámutatott - szerint mindig a konkrét közbeszerzési eljárás konkrét feltételrendszere mellett vizsgálható csak, hogy a <a href="http://net.jogtar.hu/jr/gen/getdoc.cgi?docid=99500040.tv#26">Kbt. 26. § </a>(5) bekezdése felhatalmazása alapján ajánlatkérõ miként határozta meg a tárgyalásos eljárás során beszerzése mely feltételei, milyen vonatkozásban képezik a tárgyalások részét. Sem ténybeli, sem jogi vonatkozásban nem fogadható el olyan általános kitétel, hogy minden szerzõdési feltétel a tárgyalás részét képezi. Az egyes ajánlatkérõk igényüktõl és érdeküktõl függõen felhívásukban, dokumentációjukban határozzák meg azokat az alapvetõ követelményeket, amelyek betartását kötelezõen elõírják, és csak az ezen kívüli ajánlati részek képezhetik tárgyalás alapját.<br>
A Döntõbizottság az alábbi indokokra tekintettel megállapította, hogy ajánlatkérõ ilyen kötelezõ elõírásként határozta meg, hogy részére 2003. március 1. napjától kezdõdõen biztosítani kell az internet-szolgáltatás nyújtását 2253 intézményi végponton.<br>
A Döntõbizottság a fentiekben részletesen ismertette ajánlatkérõ részvételi, illetve ajánlati felhívását és dokumentációját. Ajánlatkérõ minden egyes helyen konkrétan megjelölte, hogy 2003. március 1-jétõl kezdõdõen kéri a szolgáltatás nyújtását. Egyes pontokban (pl. a részvételi dokumentáció 3.4. pontjában) még felszólító módban is fogalmazott.<br>
Ajánlatkérõ utólagos, a jogorvoslati eljárás során tett azon hivatkozása, hogy amennyiben kérte volna egy ajánlattevõ, úgy e feltételrõl tárgyalt volna, nem fogadható el. Ajánlatkérõknek elõre kell meghatározni a feltételrendszert és biztosítani azt, hogy valóban tehessenek más teljesítési kezdési idõpontra ajánlatot.<br>
Jelen esetben ajánlatkérõ utólagos hivatkozásán kívül semmi nem támasztotta alá, hogy számára elfogadható lett volna más kezdési idõpont. Épp ellenkezõleg, a korábbi többéves határozott idõtartamra kötött szerzõdése február 28-án lejárt, és neki több ezer helyen kell a szolgáltatást biztosítani az egyes iskolák számára. Ajánlatkérõ már a felhívásában is közölte, hogy átmeneti idõre 2003. március 1-jétõl kezdõdõen december 31-ig terjedõ idõtartamra, mintegy 10 hónapra kívánja a beszerzését lefolytatni. Ennek ellentmondana annak lehetõsége, hogy valójában részére csak pl. 2003. június 1-jén kezdenék meg a szolgáltatás nyújtását.<br>
Ajánlatkérõ az ajánlati dokumentációjában határozta meg az ajánlatok benyújtásával szemben támasztott kötelezõ elõírásait. Ennek részét képezte a 8. fejezetben a felolvasólap. Az ajánlatot ennek megfelelõen lehetett érvényesen megtenni, figyelemmel a 7. fejezet fentiekben ismertetett kötelezõ elõírására. A felolvasólap 8.4. pontjában ajánlatkérõ ajánlattételi lehetõséget nem biztosított, hanem elõre kinyomtatottan rögzítette saját elõírását: "teljesítési határidõ: 2003. március 1-jétõl 2003. december 31-ig, a szolgáltatás idõtartamát a megrendelõ legfeljebb 6 hónappal meghosszabbíthatja, amennyiben az e tárgyban késõbb lefolytatandó közbeszerzési eljárása ezt indokolja."<br>
E 8.4. pont alapján is csak az állapítható meg, hogy az ajánlatkérõ elõírása a teljesítési határidõre kötelezõ érvényû volt, ez nem képezte részét a tárgyalásoknak. Olyannyira, hogy ezen változatásra csak a megrendelõ jogosult, méghozzá akként, hogy meghosszabbíthatja 6 hónappal.<br>
Szintén érvényességi feltételként írta elõ ajánlatkérõ az ajánlati dokumentációja 7. fejezetében, hogy az általa készített vállalkozási szerzõdést cégszerûen aláírva csatolják az ajánlatba.<br>
A Döntõbizottság a fentiekben ismertette a vállalkozási szerzõdés azon pontjait, amelyekben ajánlatkérõ egyértelmûen kimondta, hogy 2003. március 1-jétõl kezdõdõen kéri azonnali biztosítását a szolgáltatásnak. (E pontok: 3.3. pont alatt 3.3.1., 3.6. pont alatt 3.6.2. pont.)<br>
Nem elfogadható ajánlatkérõ azon hivatkozása, hogy e feltételekre is biztosította volna a tárgyalás lehetõségét, mert a konzultációs kérdésre adott 2003. február 12-én kelt válaszában közölte, hogy be kell adni cégszerûen aláírva a vállalkozási szerzõdést és ennek során "a dokumentáció egyéb elõírásai, különösen a 3.3., 3.6… pontok figyelembevételével kell" az ajánlati árat kalkulálni. Ajánlatkérõ ezen tájékoztatása teljesen egyértelmû, a teljesítési határidõ vonatkozásában ajánlatkérõ nem tette lehetõvé eltérõ ajánlat, illetõleg eltérõ vállalkozási szerzõdéstervezet benyújtását.<br>
A Döntõbizottság a fenti indokok alapján már azt a tényt vizsgálta, hogy az ajánlatkérõ által megállapított alábbi határidõk mellett biztosított volt-e az egyenlõ eséllyel történõ ajánlattétel.<br>
Ajánlati felhívás kiküldése: 2003. február 11., kedd<br>
Konzultáció: 2003. február 12., szerda 12.00 óra<br>
Ajánlattételi határidõ: 2003. február 14., péntek 10.00 óra<br>
Eredményhirdetés ideje: 2003. február 14., péntek 15.00 óra<br>
Szerzõdéskötés: 2003. február 24., hétfõ<br>
Teljesítés kezdõ idõpontja: 2003. március 1.<br>
A Döntõbizottság a fenti idõpontokat összevetette, és azokból azt a következtetést vonta le, hogy sem a megfelelõ ajánlattételi, sem a megfelelõ teljesítési határidõ nem volt biztosított.<br>
Az ajánlattételre rendelkezésre álló idõ 3 nap volt, míg a szerzõdéskötéstõl a teljesítésig 5 nap volt.<br>
A Döntõbizottság megvizsgálta azt, hogy milyen feltételek szükségesek ahhoz, hogy a szolgáltatás nyújtásában jelenleg részt nem vevõ potenciális ajánlattevõk elkészítsék az ajánlatukat, illetõleg megkezdjék a szerzõdés teljesítését.<br>
E körben elsõdlegesen szükséges az, hogy az ajánlattevõk megfelelõ és részletes ismeretekkel rendelkezzenek arról, hogy pontosan hol és milyen helyi adottságok mellett kell nyújtani a szolgáltatást.<br>
E körben az eljárás során ismertté vált, hogy az ajánlatkérõ dokumentációja mellett ilyen rövid idõtartam alatt ez nem volt megismerhetõ. (Pl. az egyes szolgáltatási helyeken milyen, illetve kinek a tulajdonában lévõ hálózatokon keresztül lehet nyújtani a szolgáltatást, ehhez kinek a hozzájárulását kell megszerezni, milyen üzleti feltételek mellett valósítható ez meg.) Erre tekintettel a Döntõbizottság álláspontja szerint az egyébként mûszakilag alkalmas ajánlattevõk számára ugyan az elvi jogi lehetõség adott volt az ajánlattételre, azonban annak megvalósítására a 3 napos idõtartam nem minõsíthetõ megfelelõnek.<br>
A teljesítés kezdõ idõpontja vonatkozásában az 5 napos idõtartam nem elfogadható a Döntõbizottság álláspontja szerint. Ez ugyanis azt jelenti, hogy ebben az esetben az ajánlattevõnek ténylegesen meg kellett volna teremtenie e rövid idõ alatt a szolgáltatás nyújtásának teljes feltételrendszerét. Ennek keretében a teljesítésben vele együttmûködõ alvállalkozókkal és más közremûködõkkel a konkrét szerzõdéseket aláírni, ahol szükséges, elvégezni a beszerzéseket és a felszereléseket szolgáltatásra alkalmas állapotban, vagy felhelyezni, vagy azokat átvenni a korábbi szolgáltatótól. Ez 2253 helyen nem biztosítható. Ezt támasztja alá az is, ha összevetjük az 5 napos idõtartamot ajánlatkérõ által az új szolgáltatási helyek kiépítésére és ott szolgáltatás megkezdésére vonatkozó idõponttal. Ugyanis a külsõ ajánlattevõk számára szintén csak késõbbi idõpont minõsíthetõ reális teljesítési idõpontnak. Ezt az álláspontot támasztja alá a Vivendi Rt. által a közbeszerzési eljárás során az ajánlat benyújtása helyett tett - fentiekben ismertetett - nyilatkozat tartalma is.<br>
A fentiekre tekintettel a Döntõbizottság megállapította, hogy ajánlatkérõ nem biztosította az ajánlattevõk esélyegyenlõségét, ezzel megsértette a <a href="http://net.jogtar.hu/jr/gen/getdoc.cgi?docid=99500040.tv#24">Kbt. 24. § </a>(2) bekezdését. E jogsértése egyben jelenti a Kbt. 71. § (5) bekezdése megsértését is. E szakaszban a Kbt. az ajánlattételi határidõ meghatározására is elõírja az esélyegyenlõség biztosítását.<br>
A Döntõbizottság másodlagosan vizsgálta a jogorvoslati kezdeményezésnek a részajánlattétel lehetõségének kizárására vonatkozó részét.<br>
A Kbt. szabályozása e körben szûkkörû. A Kbt. 33. § (3) bekezdése az alábbiakat mondja ki a nyílt eljárás szabályainál, amelyet a Kbt. 26. § (6) bekezdése alapján irányadóak jelen tárgyalásos eljárásra.<br>
"Az ajánlatkérõ a felhívásában lehetõvé teheti a közbeszerzés egy részére történõ ajánlattételt. Ebben az esetben a felhívásban, illetve a dokumentációban elõ kell írni, hogy a közbeszerzés tárgyának mely elemeire lehet részajánlatot tenni. A közbeszerzés tárgyának részeit nem lehet kizárólag a mennyiség alapján meghatározni."<br>
A Kbt. fenti szabályozása nem tartalmaz kötelezõ elõírást a részajánlattétel vonatkozásában, hanem az ajánlatkérõ döntési jogkörét biztosítja arra, hogy lehetõvé teszi-e azt.<br>
Ajánlatkérõ döntési jogkörének korlátját konkrét tiltó rendelkezés hiányában a Kbt. általános, alapelvi rendelkezései képezik.<br>
Erre tekintettel a Döntõbizottságnak abban a kérdésben kellett állást foglalnia, hogy a részajánlattétel lehetõvé nem tétele sérti-e az esélyegyenlõség elvét az ajánlattevõk vonatkozásában.<br>
Jelen esetben ajánlatkérõ korábban úgy elégítette ki beszerzési igényét, hogy egy fõvállalkozóval állt kapcsolatban. Megállapítható ajánlatkérõ elõírásai alapján, hogy e koncepcióján nem is kívánt változtatni, majd jelen beszerzési eljárást követõen áll szándékában a szolgáltatás kielégítése struktúrájának végiggondolása. Tárgyaláson tett nyilatkozatában arra is utalt, hogy nem kizárt, hogy magára az internet-szolgáltatásra is lehetséges lesz területileg, vagy más szempont alapján szétbontottan részajánlat tétele.<br>
A Döntõbizottság megállapította, hogy valóban elvileg és technikailag nem zárható ki annak lehetõsége, hogy szétválasztásra kerüljön a 600 &plusmn;260 új helyen a bõvítés és ez egy elkülönülõ részt alkosson. Jelen esetben azonban ajánlatkérõ e beszerzési igényét úgy kapcsolta össze a másik beszerzési igényével az internet-szolgáltatás folyamatos biztosításával, hogy ajánlatkérõt nem terheli külön ellenérték-fizetési kötelezettség azért, hogy a 600 &plusmn;260 helyen létesítik a végpontokat. E bõvítés során kialakítandó új végponthálózat vonatkozásában a rendelkezésre álló adatok alapján arra nem vonható le következtetés, hogy annak olyan a megoszlása, elhelyezkedése stb. egyéb jellemzõje, hogy alkalmas egy elkülönülõ részrendszer kialakítására, mivel az ajánlati dokumentáció szerint majd ajánlatkérõ jelöli ki ezeket a helyeket. Továbbá megállapítható, hogy a szakaszos kialakítás miatt eltérõ idõpontokban kapcsolódnak be a bõvítésre kerülõ helyek a szolgáltatásba.<br>
A Döntõbizottság a fenti tényezõket összevetette és annak alapján úgy ítélte meg, hogy ajánlatkérõ jelen közbeszerzési eljárásának feltételei mellett - figyelemmel a beszerzés idõtartamára is - nem állapítható meg jogsértés amiatt, hogy kizárta a részajánlat tételének a lehetõségét.<br>
A Döntõbizottság a fenti indokokra tekintettel a <a href="http://net.jogtar.hu/jr/gen/getdoc.cgi?docid=99500040.tv#88">Kbt. 88. § </a>(1) bekezdés d) pontja alapján állapította meg, hogy ajánlatkérõ megsértette a Kbt. 24. § (2) bekezdését és a 71. § (5) bekezdését, emiatt a Kbt. 88. § (1) bekezdés c) pontja alapján megsemmisítette az ajánlatkérõnek az eljárást indító és azt követõ döntéseit. Ajánlatkérõ a részvételi felhívásában kötelezõ jelleggel állapította meg azt a teljesítési határidõt, melyet a Döntõbizottság jogsértõnek minõsített. Erre tekintettel a Döntõbizottság a teljes részvételi felhívást megsemmisítette.<br>
A Döntõbizottság a <a href="http://net.jogtar.hu/jr/gen/getdoc.cgi?docid=99500040.tv#88">Kbt. 88. § </a>(1) bekezdés f) pontjának kötelezõ rendelkezése alapján döntött a bírság kiszabásáról.<br>
A <a href="http://net.jogtar.hu/jr/gen/getdoc.cgi?docid=99500040.tv#88">Kbt. 88. § </a>(1) bekezdés f) pontja szerint: "A Bizottság határozatában bírságot köteles kiszabni az e törvény szabályait megszegõ, illetõleg a nyilvánvaló jogsértés ismeretében szerzõdést kötõ szervezettel és a jogsértésért, illetve a szerzõdéskötésért felelõs személlyel, illetõleg a szervezettel jogviszonyban álló, a jogsértésért felelõs személlyel és szervezettel szemben."<br>
Ajánlatkérõ 2002. december 23-án megbízási szerzõdést kötött a SZÁMÍT Kft.-vel, melynek II. 5. pontja szerint a megbízott kötelezettsége a közbeszerzési eljárás teljes körû lefolytatása.<br>
A szerzõdés VI. 13. pontja szerint a megbízott feladatát a Kbt. és az egyéb hatályos jogszabályok rendelkezései szerint köteles teljesíteni és a VI. 14. pontban rögzítették, hogy a megbízott felelõssége az eljárás szakszerû lebonyolítására terjed ki, az eljárási hibákért önállóan felel, úgy anyagi, mint erkölcsi és jogi vonatkozásban.<br>
A szerzõdés VII. 17. pontja szerint a megbízott feladata a részvételi felhívás összeállítása, az eljárás fajtájának megfelelõ formában való közzététele. Ajánlatkérõ elkészítette a <a href="http://net.jogtar.hu/jr/gen/getdoc.cgi?docid=99500040.tv#31">Kbt. 31. § </a>(6) bekezdése szerinti felelõsségi okiratát, ebben a részvételi és ajánlati felhívás elkészítéséért felelõsként a SZÁMÍT Kft.-t tüntették fel.<br>
A SZÁMÍT Kft. tárgyaláson tett nyilatkozatában a fenti okiratok tartalmát magára nézve kötelezõnek elfogadta.<br>
A Döntõbizottság a fentiek alapján megállapította, hogy a részvételi felhívás jogszerûségéért való felelõsség a bonyolító SZÁMÍT Kft.-t terheli, és erre tekintettel a bírságot vele szemben szabta ki.<br>
A <a href="http://net.jogtar.hu/jr/gen/getdoc.cgi?docid=99500040.tv#88">Kbt. 88. § </a>(4) bekezdése szerint: "A bírság mértéke a közbeszerzés értékének legfeljebb harminc százaléka, de legalább a jogsértõ cselekmény elkövetésének idõpontjában hatályos éves költségvetési törvényben meghatározott összeg."<br>
A <a href="http://net.jogtar.hu/jr/gen/getdoc.cgi?docid=99500040.tv#88">Kbt. 88. § </a>(5) bekezdése szerint: "A bírság összegét az eset összes körülményére - így különösen a jogsérelem súlyára, a közbeszerzés tárgyára és értékére, az eljárást segítõ együttmûködõ magatartására, az e törvénybe ütközõ magatartás ismételt tanúsítására - tekintettel kell megállapítani. Ha a jogsérelem a közbeszerzési eljárás jogtalan mellõzésével valósul meg, a kiszabandó bírság legalább a bírság minimális összegének kétszerese."<br>
A Döntõbizottság a bírság összegének meghatározása során tekintettel volt egyrészt a beszerzés jelentõsebb értékére, amely a 2003. december 31-ig terjedõ idõszakra 540 000 000 Ft áfa-val együtt. A jogsértés súlyosságára, arra, hogy ajánlatkérõ nem biztosította több potenciális ajánlattevõ részvételét az eljárásában. Figyelembe vette azt is a Döntõbizottság, hogy ajánlatkérõ beszerzése rövidebb idõtartamra vonatkozik, illetve a döntés megsemmisítése által a jogsértés reparálható.<br>
A Döntõbizottság a fenti tényezõket együttesen mérlegelve úgy ítélte meg, hogy a jogsértés súlyossága és a beszerzés értéke alapján mindenképpen szükséges a minimális bírságnál magasabb összegû bírság kiszabása. A Döntõbizottság megítélése szerint a fenti többi tényezõt is figyelembe véve pedig 3 000 000 Ft bírság kiszabása indokolt.<br>
A Döntõbizottság a <a href="http://net.jogtar.hu/jr/gen/getdoc.cgi?docid=99500040.tv#88">Kbt. 88. § </a>(1) bekezdés h) pontja alapján rendelkezett az eljárási költségek viselésérõl.<br>
A bírósági jogorvoslatot a <a href="http://net.jogtar.hu/jr/gen/getdoc.cgi?docid=99500040.tv#89">Kbt. 89. § </a>(1) bekezdése biztosítja.<br>
<br>
Budapest, 2003. március 25.<br>
<br>
Dr. Nagy Gizella s. k.,	Fábián Péter s. k.,<br>
közbeszerzési biztos	közbeszerzési biztos<br>
<br>
Dr. Engler Magdolna s. k.,<br>
közbeszerzési biztos<br>
<br>
A határozatot a bíróság elõtt keresettel támadták.<br>
<br>
<br>
</FONT><p>&nbsp;</p><div align="center"><center><table border="0" cellpadding="0">  <tr>    <td><a href="index.html" target><img src="../vissza.gif" width="29" height="30" alt="index.html"></a></td>    <td><a href="#up" target><img src="../Fel.gif" width="30" height="29" alt="Fel"></a></td>  </tr></table></center></div></body></html>
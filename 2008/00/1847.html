<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd">
<!--[if lt IE 7]> <html xmlns="http://www.w3.org/1999/xhtml" xml:lang="hu" lang="hu" class="no-js ie6"> <![endif]-->
<!--[if IE 7]>    <html xmlns="http://www.w3.org/1999/xhtml" xml:lang="hu" lang="hu" class="no-js ie7"> <![endif]-->
<!--[if IE 8]>    <html xmlns="http://www.w3.org/1999/xhtml" xml:lang="hu" lang="hu" class="no-js ie8"> <![endif]-->
<!--[if gt IE 8]><!--> <html xmlns="http://www.w3.org/1999/xhtml" xml:lang="hu" lang="hu"> <!--<![endif]-->


<head>
	<title>Közbeszerzési Hatóság - Címlap</title>
	
	<meta http-equiv="content-type" content="text/html; charset=utf-8" />
	<meta name="description" content="" />
	<meta name="keywords" content="" />
	<meta http-equiv="X-UA-Compatible" content="IE=edge,chrome=1" />
	<meta name="viewport" content="width=device-width,minimum-scale=1.0,maximum-scale=1.0,initial-scale=1.0,user-scalable=no" />
	
	<link rel="alternate" type="application/rss+xml" title="KT portál friss anyagai" href="/rss/" />

	
	<link rel="stylesheet" type="text/css" href="/public/css/fonts.css?v=20161224195429" media="screen, print"/>
	<link rel="stylesheet" type="text/css" href="/public/css/layout.css?v=20161224195429" media="screen"/>
	


	
	<link rel="stylesheet" type="text/css" href="/public/css/reset.css" media="screen"/>
	<link rel="stylesheet" type="text/css" href="/public/css/style.css?v=20161224195429" media="screen, print" />
	<link rel="stylesheet" type="text/css" href="/public/css/ie8.css?v=20161224195429" media="screen"/>
	<link rel="stylesheet" type="text/css" href="/public/css/print.css?v=20161224195429" media="print"  />
	
	
	


	<link rel="profile" href="http://microformats.org/profile/hcard" />
	<link rel="shortcut icon" href="/public/images/favicon.ico" />
	
	

	<!--[if lt IE 9]>
		<script src="/public/js/libs/selectivizr.min.js"></script>
	<![endif]-->

	
</head>

<body class="article">

	<div id="fb-root"></div>
	<script>(function(d, s, id) {
	  var js, fjs = d.getElementsByTagName(s)[0];
	  if (d.getElementById(id)) return;
	  js = d.createElement(s); js.id = id;
	  js.src = "http://connect.facebook.net/hu_HU/all.js#xfbml=1";
	  fjs.parentNode.insertBefore(js, fjs);
	}(document, 'script', 'facebook-jssdk'));</script>


	<a name="content"></a>

	
	<div id="bookmarks" class="anonim">
	<div class="wrap">
		<div class="inner">

			
			<h1>Könyvjelzőim</h1>

		
				
			<p>A regisztrált és bejelentkezett felhasználók itt férhetnek hozzá a korábban könyvjelzővel megjelölt hírekhez.</p>
			<p><small>Ha ön is szeretné figyelemmel kísérni számítógépén és okostelefonján a közbeszerzésekkel kapcsolatos híreket, változásokat, nincs más dolga, mint regisztrálni.</small></p>
			<p class="buttons"><a href="/felhasznalo/regisztracio/" class="btn">Szeretnék Regisztrálni</a> <a href="#" class="btn close">Mégsem</a></p>

			<img src="/public/images/bg/bookmarks-nonlogin.png" alt="" />

			<span class="close">(FX)</span>


		


		</div>
		<div class="menu">
			
			<ul class="clearfix">
				
			</ul>
		</div>
	</div>

	<div id="handle"><img src="/public/images/bg/bookmarks-handle.png" alt="" /></div>

</div>
	<div id="oldbrowser">
	<p>
		Az Internet Explorer Ön által használt változatát<br /> a Közbeszerzési Hatóság portálja nem támogatja.
	</p>	
	<p class="small">Kérjük töltse le az alábbi böngészők friss verzióját.</p>

	<hr />
	<table>
		<tr>
			<td>
				<a target="_blank" href="http://www.microsoft.com/hun/windows/internet-explorer/">
					<img src="/public/images/buttons/oldbrowser/ie.png" alt="Internet Explorer" />
					<span>Internet Explorer</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.google.com/chrome/?hl=hu">
					<img src="/public/images/buttons/oldbrowser/chrome.png" alt="Google Chrome" />
					<span>Google Chrome</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.mozilla-europe.org/hu/firefox/">
					<img src="/public/images/buttons/oldbrowser/ff.png" alt="Mozilla Firefox" />
					<span>Mozilla Firefox</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.apple.com/hu/safari/download/">
					<img src="/public/images/buttons/oldbrowser/safari.png" alt="Safari" />
					<span>Safari</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.opera.com/">
					<img src="/public/images/buttons/oldbrowser/opera.png" alt="Opera" />
					<span>Opera</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			
		</tr>
	</table>
	<hr />

	<p class="sec">Your browser is no longer supported. </p>
	<p class="small">Please download a modern browser from above.</p>

	<p class="legal">
		Közbeszerzési Hatóság | <a href="mailto:kapcsolat@kt.hu">kapcsolat@kt.hu</a>
	</p>
</div>
	<a href="#top" id="backtotop">vissza a lap <br />tetejére</a>


<div id="quicksearch">
	<div class="wrap">
		
		<form action="/adatbazis/gyorskereses/" method="GET">
			<fieldset>

				

				<input type="hidden" name="tipus" value="tartalom" />
				

				<input type="text" name="q" placeholder="Keresés hírekben, cikkekben, publikációkban" />
				<button type="submit">Keresés</button>
				<button type="button" class="close">Fu</button>

				<h2>Részletes keresés az egyes témakörökben</h2>
				
				<ul>
					<li><a href="/keres/">Hírek, cikkek, publikációk</a></li>
					<li><a href="/adatbazis/keres/tajekoztato/">Ajánlások, tájékoztatók, útmutatók</a></li>
					<li><a href="/adatbazis/keres/ajanlatpublikaciok/">Ajánlatkérői publikációk</a></li>
					<li><a href="/adatbazis/keres/ajanlatkero/">Bejelentkezett ajánlatkérők</a></li>
				</ul>
				<ul>
					<li><a href="/adatbazis/keres/dbhatarozat/">Döntőbizottsági és bírósági határozatok</a></li>
					<li><a href="/adatbazis/keres/ebitelet/">Európai Bíróság ítéletei</a></li>
					<li><a href="/adatbazis/keres/tanacsado/">Hivatalos közbeszerzési tanácsadók</a></li>
					<li><a href="/adatbazis/keres/hirdetmeny/">Közbeszerzési Értesítő</a></li>
				</ul>
				<ul>
					<li><a href="/adatbazis/keres/oktatas/">Közbeszerzési oktatás</a></li>
					<li><a href="/adatbazis/keres/ajanlattevo/">Minősített ajánlattevők</a></li>
					<li><a href="/nyilvantartas/tanacsado/lista/">Felelős akkreditált közbeszerzési szaktanácsadók jegyzéke</a></li>
					<li><a href="/nyilvantartas/hntdontes/lista/">Hirdetmény nélküli eljárásokkal kapcsolatos döntések</a></li>
				</ul>

				<button type="button" class="closeup">panel elrejtése ↑</button>


			</fieldset>
		</form>
	</div>
</div>





<div id="bc">
	<ul>
		
		<li>
			
			Címlap
			
		</li>
		
	</ul>
	<button type="button"><span>Menü kibontása</span>w</button>
</div>
<div id="menu">
	<div id="evhonlapja" class="slowanim"><a href="/mutat/1288/">Különdíjas a www.kozbeszerzes.hu!</a></div>
	<div class="wrap">
		<div id="mainMenu">
			<div id="logo">
				
				<h1><a href="/">
					KÖZBESZERZÉSI
					HATÓSÁG
				</a></h1>
				
			</div>

			<ul id="langSel">
				<li><a href="/nyelvi-verziok/english/">English</a></li>

			</ul>

			<ul class="iconmenu">
				<li ><a href="/"><em>F</em><b>H</b><span>Főoldal</span></a></li>
				<li class="search"><a href="/keres/"><em>F</em><b>S</b><span>Keresés</span></a></li>
				<li><a href="/sitemap/"><em>F</em><b>s</b><span>Oldaltérkép</span></a></li>
				<li><a href="/gyik/?c=4"><em>F</em><b>M</b><span>Súgó</span></a></li>
				<li><a href="/kapcsolatok/kapcsolatfelvetel/"><em>F</em><b>E</b><span>Kapcsolat</span></a></li>
				
				<li class="accessibility"><a href="/felhasznalo/valtas/vakbarat/" title="Akadálymentes változat"><em>O</em><b>v</b><span>Akadálymentes</span></a></li>
				
			</ul>
		
			<ul class="usermenu">
				<li class="hi"><a href="/felhasznalo/belepes/">Belépés</a> / <a href="/felhasznalo/regisztracio/">Regisztráció</a></li>
				<li class="hi small"><a href="/felhasznalo/emlekezteto/">Jelszó-emlékeztető</a></li>
			</ul>
		
		
		</div>
		<div id="subMenu">
			
			<div>
				<h2><a href="#top">Hatóság</a></h2>
				<ul>
					
					<li ><a href="/magunkrol/bemutatkozas">Bemutatkozás</a></li>
					
					<li ><a href="/magunkrol/szervezeti-felepites">Szervezeti felépítés</a></li>
					
					<li ><a href="/magunkrol/kozbeszerzesek-tanacsa">Közbeszerzések Tanácsa </a></li>
					
					<li ><a href="/magunkrol/dontobizottsag">Döntőbizottság</a></li>
					
					<li ><a href="/magunkrol/kozerdeku-adatok">Közérdekű adatok</a></li>
					
					<li ><a href="/magunkrol/elerhetosegek">Elérhetőségek</a></li>
					
					<li ><a href="/magunkrol/egyuttmukodesi-megallapodasok">Együttműködések</a></li>
					
					<li ><a href="/magunkrol/allasajanlatok">Állásajánlatok</a></li>
					
				</ul>
			</div>
			
			<div>
				<h2><a href="#top">Jogorvoslat</a></h2>
				<ul>
					
					<li ><a href="/jogorvoslat/tudnivalok">Tudnivalók</a></li>
					
					<li ><a href="/jogorvoslat/jogorvoslati-kerelmek-listaja">Kérelmek</a></li>
					
					<li ><a href="/jogorvoslat/hatarozatok-listaja">Határozatok</a></li>
					
					<li ><a href="/jogorvoslat/targyalasi-naptar">Tárgyalási naptár</a></li>
					
					<li ><a href="/jogorvoslat/kozlemenyek">Közlemények</a></li>
					
				</ul>
			</div>
			
			<div>
				<h2><a href="#top">Jogi háttér</a></h2>
				<ul>
					
					<li ><a href="/jogi-hatter/hazai-szabalyozas">Hazai szabályozás</a></li>
					
					<li ><a href="/jogi-hatter/eu-s-szabalyozas">EU-s szabályozás</a></li>
					
					<li ><a href="/jogi-hatter/hirdetmenyekk">Hirdetmények</a></li>
					
					<li ><a href="/jogi-hatter/europai-birosag-iteletei">Európai Bíróság ítéletei</a></li>
					
					<li ><a href="/jogi-hatter/eu-s-hatteranyagok">EU-s háttéranyagok</a></li>
					
					<li ><a href="/jogi-hatter/ppn">PPN</a></li>
					
					<li ><a href="/jogi-hatter/jogalkalmazas-elosegitese">Jogalkalmazás elősegítése</a></li>
					
				</ul>
			</div>
			
			<div>
				<h2><a href="#top">Tevékenységek</a></h2>
				<ul>
					
					<li ><a href="/tevekenysegek/eves-beszamolo">Éves beszámoló</a></li>
					
					<li ><a href="/tevekenysegek/kozbeszerzesi-oktatas">Közbeszerzési oktatás</a></li>
					
					<li ><a href="/tevekenysegek/nyilvantartasok-vezetese">Nyilvántartások vezetése</a></li>
					
					<li ><a href="/tevekenysegek/szerzodes-ellenorzes">Szerződés-ellenőrzés</a></li>
					
					<li ><a href="/tevekenysegek/kozbeszerzesi-etikai-kodex">Közbeszerzési Etikai Kódex</a></li>
					
					<li ><a href="/tevekenysegek/konferenciak">Konferenciák</a></li>
					
					<li ><a href="/tevekenysegek/nemzetkozi-kapcsolattartas">Nemzetközi kapcsolattartás</a></li>
					
					<li ><a href="/tevekenysegek/kozbeszerzesi-statisztikak">Közbeszerzési statisztikák</a></li>
					
				</ul>
			</div>
			
			<div>
				<h2><a href="#top">Kapcsolatok</a></h2>
				<ul>
					
					<li ><a href="/kapcsolatok/tanusito-vedjegyek">Tanúsító védjegyek</a></li>
					
					<li ><a href="/kapcsolatok/kapcsolatfelvetel">Kapcsolatfelvétel</a></li>
					
				</ul>
			</div>
			
		</div>
	</div>
</div>


	

	<div class="container article">

		
		<div class="wrap">
			
    
    <div class="lead">
        <h1></h1>

            <table class="ertesitofej">
                <tr>
                    <th>Közbeszerzési Értesítő száma:</th>
                    <td>2008/16</td>
                </tr>
                <tr>
                    <th>Beszerzés tárgya:</th>
                    <td></td>
                </tr>
                <tr>
                    <th>Hirdetmény típusa:</th>
                    <td>A Közbeszerzési Döntőbizottság határozata KÉ</td>
                </tr>
                <tr>
                    <th>Eljárás fajtája:</th>
                    <td></td>
                </tr>
                <tr>
                    <th>Közzététel dátuma:</th>
                    <td>2008.02.06.</td>
                </tr>
                <tr>
                    <th>Iktatószám:</th>
                    <td>1847/2008</td>
                </tr>
                <tr>
                    <th>CPV Kód:</th>
                    <td></td>
                </tr>
                <tr>
                    <th>Ajánlatkérő:</th>
                    <td></td>
                </tr>
                <tr>
                    <th>Teljesítés helye:</th>
                    <td></td>
                </tr>
                <tr>
                    <th>Ajánlattételi/részvételi jelentkezési határidő:</th>
                    <td></td>
                </tr>
                <tr>
                    <th>Nyertes ajánlattevő:</th>
                    <td></td>
                </tr>
                <tr>
                    <th>Ajánlatkérő típusa:</th>
                    <td></td>
                </tr>
                <tr>
                    <th>Ajánlatkérő fő tevényeségi köre:</th>
                    <td></td>
                </tr>
				<tr>
					<th>Letöltés:</th>
					<td>
						<a href="/ertesito/pdf/portal_1847_2008/" target="_blank">Hirdetmény letöltése PDF formátumban</a>
					</td>
			    </tr>
                
            </table>

    </div>



    <div class="content hirdetmenytartalom">
	
		<pre>
		
KÖZBESZERZÉSEK TANÁCSA
KÖZBESZERZÉSI DÖNTŐBIZOTTSÁG (1847/2008)

1024 Budapest, Margit krt. 85.
Ikt.sz.: D.655/11/2007.

Tárgy: a MOFE Gyoma Konzorcium I. r. és a BÉKÉS 2007 Konzorcium II. r. kérelmező jogorvoslati kérelme a Nemzeti Infrastruktúra Fejlesztő Zrt. közbeszerzési eljárása ellen.

A Közbeszerzési Döntőbizottság (a továbbiakban: Döntőbizottság) a Közbeszerzések Tanácsa nevében meghozta az alábbi

HATÁROZAT-ot:

A Döntőbizottság a MOFE Gyoma Konzorcium (a konzorcium vezető tagja: MOTA-ENGIL Engenharia e Construcao S.A., Rua Rego Lameiro 38, 4300–454 Porto, Portugália, magyarországi cím: 1117 Budapest, Fehérvári út 50–52., tagok: FEROVIAS CONSTRUCAO S.A., Rua Mário Dionísio 2 r/c, Linda a Velha Portugalia, EuroAszfalt Kft., 2225 Üllő, Zsarókahegy hrsz. 053/30, képviseli: dr. Perjési András ügyvéd, 1055 Budapest, Honvéd u. 22. I/1., a továbbiakban: I. r. kérelmező) és a BÉKÉS 2007 Konzorcium (a konzorcium vezető tagja: MÁVÉPCELL Mély-Magas és Vasútépítő Kft., 9500 Celldömölk, Nagy Sándor tér 14., tagok: Szentesi Vasútépítő Kft., 6600 Szentes, Baross u. 2., MÁV Dunántúli Kft., 9700 Szombathely, Vasút u. 2., Femol 97 Kft., 8086 Felcsút, Fő út 221., Kelet-Út Kft., 4400 Nyíregyháza, Szikla u. 14., képviseli: Bán, S. Szabó & Partners Ügyvédi Iroda, dr. Puskár Titusz ügyvéd, 1051 Budapest, József nádor tér 5–6., a továbbiakban: II. r. kérelmező) által a Nemzeti Infrastruktúra Fejlesztő Zrt. (1134 Budapest, Váci út 45., a továbbiakban: ajánlatkérő) „Mezőtúr (bez.)–Gyoma (bez.) vonalszakasz átépítése” tárgyú közbeszerzési eljárása ellen benyújtott jogorvoslati kérelmeket elutasítja.
A jogorvoslati eljárás során felmerült költségeiket a felek maguk viselik.
A határozat ellen fellebbezésnek, méltányossági és újrafelvételi eljárásnak nincs helye. A határozat bírósági felülvizsgálatát annak kézbesítésétől számított 15 napon belül keresettel a Fővárosi Bíróságtól lehet kérni. A keresetlevelet a Fővárosi Bírósághoz címezve, de a Döntőbizottságnál kell benyújtani.

INDOKOLÁS

A Döntőbizottság a kérelmezők jogorvoslati kérelmei, a közbeszerzési és jogorvoslati eljárás során keletkezett iratok, az ajánlatkérő érdemi észrevétele és a felek tárgyaláson tett nyilatkozatai alapján az alábbi tényállást állapította meg.
Ajánlatkérő a közbeszerzésekről szóló 2003. évi CXXIX. törvény (a továbbiakban: Kbt.) IV. fejezete szerinti nyílt közbeszerzési eljárásra irányuló 2007/S 141-174744 számú ajánlati felhívását az Európai Unió Hivatalos Lapjában 2007. július 25-én tette közzé a rendelkező részben meghatározott tárgyban, amely tájékoztató jelleggel a Közbeszerzési Értesítő 2007. július 27-i 85. számában 11294/2007 szám alatt jelent meg.
Ajánlatkérő az ajánlati felhívás II.2.1) pontjában meghatározta a beszerzés teljes mennyiségét. A felhívása III.1.2) és VI.2) pontjában közölte hogy „Az Európai Bizottság által kiadott 2004/HU/16/C/PT/001 számú, „Budapest–(Cegléd–Szolnok)–Lőkösháza vasúti vonalszakasz felújítása, 2. ütem, 2. fázis” című határozat alapján, a beszerzést részben Kohéziós Alap forrás, részben a hazai költségvetés finanszírozza.
Ajánlatkérő felhívásában a rész-, illetve többváltozatú ajánlattétel lehetőségét kizárta. Közölte, hogy a teljesítés határideje 2009. szeptember 30. 
Ajánlatkérő a felhívásában meghatározta a részvételi feltételeket és az alkalmassági követelményrendszerét, melyben – többek között – az alábbiakat közölte:
„III.2.2) Gazdasági és pénzügyi alkalmasság:
Az alkalmasság megítéléséhez szükséges adatok és a megkövetelt igazolási mód. Az ajánlathoz csatolni kell az ajánlattevő és a közbeszerzés értékének 10%-át meghaladó mértékben igénybe venni kívánt alvállalkozó: A) cégbíróságnál letétbe helyezett elmúlt 3 lezárt gazdasági év (2004–2006.) számviteli jogszabályok szerinti beszámolóját egyszerű másolatban. Az alkalmasság minimumkövetelménye(i): Alkalmatlan az ajánlattevő és a közbeszerzés értékének tíz százalékát meghaladó mértékben igénybe venni kívánt alvállalkozó, ha:
A) mérleg szerinti eredménye alapján az elmúlt 3 (2004., 2005., és 2006.) lezárt gazdasági év bármelyikében veszteséges volt;”
III.2.3) Műszaki, illetve szakmai alkalmasság:
Az alkalmasság megítéléséhez szükséges adatok és a megkövetelt igazolási mód: „Az ajánlathoz csatolni kell az ajánlattevőre és a közbeszerzés értékének 10%-át meghaladó mértékben igénybe venni kívánt alvállalkozóra vonatkozóan:
A) az előző legfeljebb öt év legjelentősebb, jelen közbeszerzés tárgyának megfelelő, befejezett építési beruházásainak ismertetését, a Kbt. 68. § (2) bek. szerinti igazolás eredeti vagy hiteles másolati példányát. (A referenciaigazolásnak minimálisan a következőket kell tartalmaznia: a szerződést kötő másik fél, valamint az igazolás címzettjének nevét, székhelyét, az elvégzett munkák nevesítését, az ellenszolgáltatás összegét, a szerződés teljesítésének helyét, idejét, a referenciaigazolás kiállítójának nyilatkozatát arról, hogy a teljesítés az előírásoknak megfelelően történt-e.)
A konzorcium tagjaként, vagy közös ajánlattevőként teljesített referencia esetében az ajánlatkérő csak a részvételre jelentkező és/vagy a Kbt. 71. § (1) bekezdés b) pontja szerinti alvállalkozójának teljesítési hányadára vonatkozó referenciát fogadja el, olyan tartalmú referenciaigazolással igazolva, amelyből konkrétan kitűnik, hogy mekkora volt a referenciaként megjelölt teljesítésből az adott jelentkező részvételének aránya a teljes ellenszolgáltatás összegéhez viszonyítva, vagy az ő teljesítésének konkrét ellenértéke,
C) azoknak a szakembereknek, vezetőknek a megnevezését, képzettségük ismertetését, akiket az ajánlattevő a teljesítésbe be kíván vonni, aláírt szakmai önéletrajz, valamint képzettséget igazoló okiratok egyszerű másolati példányának csatolásával. Tervezők esetén a Magyar Mérnöki Kamara által kiállított, tervezői jogosultságot igazoló határozatának egyszerű másolatát, felelős műszaki vezetők esetén a névjegyzékbe vételről szóló határozat egyszerű másolatát is csatolni kell.”
Az alkalmasság minimumkövetelménye(i): „alkalmatlan az ajánlattevő és a közbeszerzés értékének tíz százalékát meghaladó mértékben igénybe venni kívánt alvállalkozó, ha:
A) nem rendelkezik az ajánlattételi határidőt megelőző 5 évben teljesített, az alábbi feladatok elvégzését tartalmazó, befejezett munkára vonatkozó referenciával:
a) 2 darab referenciával, egyenként 10 km hosszúságú fővonali vasúti al- és felépítmény építéséről vagy átépítéséről,
c) 1 darab referencia 30 km felépítmény csere átépítő vonattal, valamint 5 km alépítmény megerősítés alépítmény javító géplánccal végzett vágányépítési munkáról,
e) 2 darab referenciával, állomásonként legalább 12 csoport kitérőt tartalmazó fővonali állomás építéséről vagy átépítéséről; 
i)  legalább három db referenciával jelfogó-függéses biztosítóberendezés szünetmentes áramellátásának üzem alatti telepítéséről,
C) nem állnak rendelkezésére legalább az alábbiakban meghatározott képesítéssel rendelkező szakemberek (ugyanazon szakember legfeljebb két megjelölt pozíciót tölthet be):
13. 1 fő erősáramú tervező: legalább 5 év erősáramú berendezés tervezésében szerzett gyakorlattal és külön-külön, vagy együtt a következő vezető tervezői jogosultságokkal rendelkezik. HK-1, HSZ-1, HTr-1, HV-1, K7c-1, K7d-1, Va-1. (A felsorolt tervezői jogosultságokat több ember is teljesítheti.)
A fenti műszaki, szakmai alkalmassági feltételeket az ajánlattevőnek a 10% feletti alvállalkozójával együtt kell teljesítenie, közös ajánlattétel esetén a közös ajánlattevőknek együttesen kell teljesítenie.”
Ajánlatkérő a felhívása IV.2.1) pontjában bírálati szempontként a legalacsonyabb összegű ellenszolgáltatást jelölte meg. Ajánlatkérő a felhívás VI.3) pontjában tájékoztatást adott arról is, hogy közbeszerzési eljárásában teljeskörűen biztosítja a hiánypótlás lehetőségét. A felhívás VI.3) pontjának 12. alpontjában közölte, hogy „az eredetileg idegen nyelven készült dokumentumokat hiteles magyar nyelvű fordítással kell benyújtani, amire az 1991. évi XLI. tv. és a végrehajtására kiadott 13/1991. (IX. 26.) IM rendelet, valamint 24/1986. (VI. 26.) MT rendelet és a végrehajtására kiadott 7/1986. (VI. 26.) számú IM rendeletek az irányadóak.”
Ajánlatkérő felhívásában az alábbi eljárási határidőket állapította meg:
– ajánlattételi határidő: 2007. szeptember 6.
– eredményhirdetés időpontja: 2007. október 12.
– a szerződéskötés tervezett időpontja: 2007. október 24.
Ajánlatkérő dokumentációt is biztosított, amely tartalmazta az ajánlattevőknek szóló útmutatót, a szerződési feltételeket, a műszaki leírást, a mennyiségkimutatást és a műszaki terveket. Az útmutató a nyilatkozatminták között tartalmazta az alkalmasság igazolásához szükséges táblázatot a referenciák ismertetéséhez, a szakemberek bemutatásához (a szakember nevének, feladatkörének, végzettségének, képzettségének, jogosultságának a névjegyzékbevétel számának feltüntetésével és a szakmai tapasztalat években történő meghatározásával), a szakmai önéletrajz mintát, nyilatkozatot a Kbt. 66. § (2) és 67. § (4) bekezdése szerinti szervezetek és a konkrét erőforrások megjelöléséhez stb.
Helyszíni konzultációra 2007. augusztus 21-én került sor, emellett ajánlatkérő számos kérdésre is válaszolt.
Az ajánlatok bontására 2006. szeptember 6-án került sor, összesen 5 db ajánlat érkezett a következő ajánlattevőktől:
– I. r. kérelmező
– II. r. kérelmező
– Viharsarok 2 Konzorcium (OHL Zs. a.s., Középszolg Kft.)
– Gyoma 2009 Konzorcium (Hídépítő Special Kft., Vegyépszer Zrt., H.F.Wiebe GmbH & Co. KG)
– GSDH Vasútépítő Konzorcium (Granit Hungária Kft., Subterra a.s., Dobrastov a.s., Hochtief Construction AG magyarországi fióktelepe)
Az I. r. kérelmező ajánlata nem tartalmazta a felhívás III.2.3) A) c) pont szerinti referencia igazolását.
Az ajánlatának a felhívás III.2.3) A) i) pont szerinti, 10% feletti alvállalkozó TBÉSZ Kft. referenciát a 2617. oldalon 3 pontban ismertette, az igazolásokat a 2621. és a 2633. oldalon csatolta. A 2621. oldalon található referenciát a MÁV Zrt. Beruházási Szolgáltató Egysége adta ki, a referencia adatlap 3. pontja az alábbiakat tartalmazza: „Referenciatevékenység:
a) Megnevezése:
– Kecskemét–Városföld-elágazás (kiz.)–Kiskunfélegyháza vonalszakasz távközlő, erősáramú és biztosítóberendezések rehabilitációs munkái I. ütem.
Mennyiségek:
Városföld állomás D55 állomási biztosítóberendezés cseréje, üzem alatti szerelés, meglévő térközökhöz történő csatlakozása (151 400 000 Ft) 1 db Kiskunfélegyháza állomás D55 biztosítóberendezés üzem alatti kiegészítése, átalakítása (37 034 000 Ft) 1 db
KÖFE berendezés üzem alatti kiegészítése, átalakítása (23 000 000 Ft) 3 db
Városföld állomás biztosítóberendezés, új áramellátó berendezés telepítési munkái (62 600 000 Ft) 1 csoport
Kiskunfélegyháza állomás biztosítóberendezés, új áramellátó berendezés telepítési munkái (43 50 000 Ft) 1 csoport”
Az ajánlat 2633. oldalán található referenciaigazolás 7. pontja szerint a teljesítés nem a vonatkozó előírásoknak és a szerződésnek megfelelően történt.
Az I. r. kérelmező ajánlata 1869–1870. oldalain található a teljesítésbe bevonni kívánt szakemberek bemutatását tartalmazó táblázat, amelynek 13. sora szerint dr. L. F. (TBÉSZ Kft.) távközlési tervező, a 14. sora szerint K. J. (SAG) és Cz. F. (VASÚTVILL Kft.) erősáramú tervező. Az ajánlat 2645–2646. oldalain a TBÉSZ Kft. szakembereit tartalmazó táblázat 12. sora szerint dr. L. F. távközlési tervező, okl. villamosmérnök, BME, vezető tervezői jogosultság: T2-1/08–0603, T4-1/08-06-03, T5-1/080603, Szakértői engedély: W-H2-2, W-H2-4, W-H2-5, W-H2-8, W-H2-9, W-H2-10. Az ajánlat a 2695. oldalán található dr. L. F. számára a Győr-Moson-Sopron Megyei Mérnöki Kamara által kiadott 626/2006. sz. igazolás, amely 2007. június 30-ig érvényes és tartalmazza a táblázattal egyezően az érvényes engedélyei felsorolását.
Az ajánlat 3041. oldalán sorolja fel a VASÚTVILL Kft. szakembereit, a táblázat 13. sora szerint Cz. F. erősáramú tervező, Közlekedés és Távközlési Főiskola, tervező mérnök, Mksz: 01–6479 V-T (általános), az ajánlat 3081. oldalán lévő, a Budapesti és Pest Megyei Mérnöki Kamara 01-6479 számú, 2008. június 30-ig érvényes igazolása szerint Cz. F. KÖSz közlekedésmérnöki szakértő és V-T villamosmérnöki tervező jogosultsággal rendelkezik, az ajánlat 3077. oldala tartalmazza szakmai önéletrajzát.
Az ajánlat a 3293. oldalán tartalmazza a SAG Hungaria Kft. szakembereit bemutató táblázatot, amely 13. sora szerint K. J. erősáramú tervező, villamosmérnök, jogosultságának névjegyzékbe vételi száma 01-3550. Az ajánlat 3317.oldalán található a Budapesti és Pest Megyei Mérnöki Kamara 01-3550 nyt. számú, 2001. április 2-án kelt és visszavonásig érvényes igazolása, amely szerint K. J. HSz-1 nagy- és kisfeszültségű szabadvezeték, HK-1 nagy- és kisfeszültségű kábelhálózat, HV-1 szabadtéri villamos berendezés és HTr-1 szabadtéri transzformátor vezető tervezői jogosultságokkal rendelkezik. Szakmai önéletrajza a 3313–3315. oldalon található.
A II. r. kérelmező ajánlatának a 225–250. oldalai között szerepel a 2004. január 1. – 2004 december 31. közötti időszak, a 253–280. oldalai között a 2005. január 1. 2005. december 31. közötti időszak, a 283–305. oldalai között pedig a 2006. április 1.–2007. március 31-ig terjedő időszak MÁVÉPCELL Kft.-re vonatkozó beszámolója.
Ez utóbbihoz az ajánlat 307. oldalán csatolt független könyvvizsgálói jelentés utal arra, hogy a 2006. március 31-i fordulónappal is készült éves beszámoló. E három beszámolóban a mérlegadatok pozitív eredményt mutatnak.
A II. r. kérelmező ajánlata a 819–872. oldalain sorolja fel a referenciákat.
A referencialista 1. pontja és a 841. oldalon található referenciaigazolás szerint a Szentesi Vasútépítő Kft., mint a Cegléd Railway 2005 konzorcium tagja 44 222 vfm vágány al- és felépítményének átépítését végezte el a Cegléd (kiz.) és a Szolnok elágazás (kiz.) között, továbbá Abony vasútállomáson 13 csoport kitérőt épített.
A referencia lista 2. pontja és a 847. oldalon lévő referenciaigazolás 14 216 vfm vágány al- és felépítményének a Szentesi Vasútépítő Kft. (mint az Alföld Konzorcium vezetője) általi átépítését igazolja.
A referencialista 3. pontja és az ajánlat 853. oldalán található referenciaigazolás szerint a Szentesi Vasútépítő Kft., mint fővállalkozó és a Szentes Konzorcium vezetője Vecsés állomáson 10 csoport új kitérőt épített és 2 csoport használt kitérőt épített be.
Az ajánlat 873., 883., 887. és 893. oldalán további referencianyilatkozatok szerepelnek a felhívás III.2.3) A) e) pontjával kapcsolatosan.
Az ajánlat 829. oldalán a Kbt. 67. § (4) bekezdés szerinti szervezetként szerepel a Swietelsky Bau GmbH több alkalmassági követelmény vonatkozásában, de nem került feltüntetésre a III.2.3) A) e) pont szerinti alkalmassági körben.
A Viharsarok 2 Konzorcium ajánlata 601–602. oldala 13. sorában a teljesítésbe bevonni kívánt szakemberek között szerepel Sz. Gy. erősáramú tervező, BME villamosmérnök, vezető tervezői jogosultság HSZ-1, HK-1, HV-1, HTr-1 feltüntetésével.
A 763. oldalon található Sz. Gy. szakmai önéletrajza, mely szerint 1996-tól az ELTI Kft. a munkahelye.
Ajánlatkérő az ajánlatok értékelésének folyamatában többször is hiánypótlási felhívást, illetve felvilágosításkérést intézett az ajánlattevőkhöz.
Ajánlatkérő a 2007. szeptember 19-én kelt hiánypótlási felhívásban 2007. október 1-jei határidő tűzésével az I. r. kérelmezőtől – egyebek mellett – a következőket kérte:
„18. Az ajánlati felhívás III.2.3) A) c) pont szerint rendelkezni kell az ajánlattételi határidőt megelőző 5 évben teljesített az alábbi feladatok elvégzését tartalmazó, befejezett munkára vonatkozó referenciával: 1 db referencia, 30 km felépítmény csere átépítő vonattal végzett ....vágányépítési munkáról....”
Fentieknek megfelelő tartalmú referenciát ajánlatukban nem igazoltak, ezért kérjük szíveskedjenek a hiányt pótolni!
Amennyiben a fentiek igazolására ajánlatukban nem szereplő referenciát kívánnak megjelölni, szíveskedjenek a referenciákról szóló ajánlattevői nyilatkozatot, valamint a Kbt. 68. § (2) bekezdése szerinti igazolás eredeti vagy hiteles másolati példányát benyújtani.
26. Az ajánlati felhívás III.2.3) C) pont szerint rendelkezni kell távközlési tervezővel, aki legalább 5 év távközlési tervezőként szerzett gyakorlattal és külön-külön vagy együtt T2-1, T5a-1 és T4-1 tervezői jogosultsággal rendelkezik. Az önök által erre a területre, ajánlatuk 2689. oldalán megjelölt szakember jogosultsága igazolásának érvényességi időtartama lejárt, kérjük szíveskedjenek a hiányt pótolni!
Amennyiben a fenti szakterületre az ajánlatukban nem szereplő szakembert jelölnek meg, szíveskedjenek a teljesítésbe bevonni kívánt szakemberekről szóló nyilatkozatot, valamint a szakemberre vonatkozó iratokat, igazolásokat benyújtani.
27. Az ajánlati felhívás III.2.3) C) pont szerint rendelkezni kell erősáramú tervezővel, aki legalább 5 év erősáramú berendezés tervezésében szerzett gyakorlattal és külön-külön vagy együtt a következő tervezői jogosultságokkal rendelkezik. HK-1, HSZ-1, HTr-1, K7c-1, K7d-1, Va-1. Az önök által erre a területre, ajánlatuk 3077. és 3299. oldalán megjelölt szakemberek Va-1 jogosultsággal nem rendelkeznek, kérjük szíveskedjenek a hiányt pótolni!”
Az I. r. kérelmező 2007. szeptember 27-én benyújtotta a hiánypótlást.
A hiánypótlás – a 18. pontban kért hiány tekintetében – 539–540. oldala tartalmazza hiteles fordításban a REDE FERROVIARIA NACIONAL REFER EP 2007. szeptember 25-én kelt referencianyilatkozatát, amely tételesen felsorolja az igazolt projektben elvégzett vasút-korszerűsítési munkákat, és rögzíti, hogy a munkák 2002. július 19-én befejeződtek.
A hiánypótlás a 26. pont vonatkozásában az 581. oldalán tartalmazza a Győr-Moson-Sopron Megyei Mérnöki Kamara 143/2007. számú. 2008. június 30-ig érvényes igazolását, amely szerint dr. L. F. – egyebek mellett – HI-T/08.0603. jelű hírközlési és mérnök informatika – tervezői engedéllyel rendelkezik.
A hiánypótlás a 27. pontban foglalt felhívásra az 587–601. oldalai között K. I., az INVORÁCIÓ Zrt. villamosmérnöke igazolásait, nyilatkozatait, oklevelét és önéletrajzát tartalmazza.
Az I. r. kérelmező 2007. október 4-én kelt észrevételében a hiánypótlás 27. pontjában benyújtottak mellőzését kérte, azzal az indokolással, hogy a tekintetben nem is volt szükség hiánypótlásra, mivel a tervezői jogosultságra vonatkozó jogszabályok megváltozásának értelmében az eredeti ajánlat 2689–2700. oldalán a tervező jogosultság szerepel, amely ugyan időközben lejárt, de annak ezt a hiányát a hiánypótlás 26. pontjában (581. oldal) megfelelően pótolta.
Ajánlatkérő az I. r. kérelmezőtől a 2007. október 8-án kelt második hiánypótlási felhívásában, 2007. október 17-i határidő tűzésével a 2. sorszám alatt az alábbiakat kérte:
„Az ajánlati felhívás III.2.3) A) i) pont szerint rendelkezni kell az ajánlattételi határidőt megelőző 5 évben teljesített az alábbi feladatok elvégzését tartalmazó, befejezett munkára vonatkozó referenciával: legalább 3 db referenciával jelfogó-függéses biztosítóberendezés szünetmentes áramellátásnak üzem alatti telepítéséről.... Fentieknek megfelelő számú és tartalmú referenciát ajánlatukban nem igazoltak, ezért kérjük szíveskedjenek a hiányt pótolni! Amennyiben fentiek igazolására ajánlatukban nem szereplő referenciát kívánnak megjelölni, szíveskedjenek a referenciákról szóló ajánlattevői nyilatkozatot, valamint a Kbt. 68. § (2) bekezdése szerinti igazolás eredeti vagy másolati példányát benyújtani.”
Az I. r. kérelmező által a 2007. október 16-án benyújtott hiánypótlás 18–19. oldalán található a MÁV Zrt. Beruházási Szolgáltató Egység 2007. október 10-én kelt referenciaigazolása, melyet a TBÉSZ Kft. részére állított ki. Az igazolás 3. pontja tartalmazza az alábbiakat:
„a) Megnevezése: Kunszentmiklós állomás D55 biztosítóberendezés áramellátó rendszer cseréje,
b) mennyiségek: D55 berendezés áramellátó rendszer cseréje, üzem alatti átalakítása: 1 csoport.”
Az I. r. kérelemző a hiánypótlás keretében benyújtotta továbbá a TBÉSZ Kft. 2007. október 25-én kelt nyilatkozatát, mely szerint „az ajánlathoz csatolt Kecskemét–Városföld-elágazás (kiz.)–Kiskunfélegyháza vonalszakasz távközlő, erősáramú és biztosítóberendezéseinek rehabilitációs munkái I. ütem megnevezésű referenciaigazolásban szereplő Városföld állomáson, valamint Kiskunfélegyháza állomáson telepített áramellátó berendezés átalakítása üzem alatt történt.
Ezen 2. hiánypótlásnak a keretében az I. r. kérelmező önkéntes hiánypótlásként – a korábbi hiánypótlási felhívás 18. pontjában kértekre utalva, bizonyos fordítási hibák okozta nem egyértelmű műszaki kifejezésekre hivatkozással – benyújtotta a Constructora Hispánica S. A. 2004. december 15-én kelt referencianyilatkozatát, amelyben 2004. augusztus 16-tól december 2-ig 32 546 fm vágányfelújítási, vágánybontási, töltésszigetelési, szintezési, kitűzési és profilozási munkák megfelelő elvégzését igazolja.
Az első, 2007. szeptember 19-én kelt hiánypótlási felhívásában ajánlatkérő a 13. pontban II. rendű kérelmezőtől az alábbit kérte:
„Az ajánlati felhívás III.2.3) A pont értelmében az előző legfeljebb öt év legjelentősebb, jelen közbeszerzés tárgyának megfelelő, befejezett építési beruházásainak ismertetésénél ajánlatkérő előírta, hogy konzorciumban végzett korábbi munka ismertetésénél a referenciaként csak ajánlattevő és/vagy a 10% feletti alvállalkozó teljesítési hányadára vonatkozó referenciát fogadja el, olyan tartalmú referenciaigazolással igazolva, amelyből konkrétan kitűnik, hogy mekkora volt a referenciaként megjelölt teljesítésből az adott jelentkező részvételének aránya a teljes ellenszolgáltatás összegéhez viszonyítva, vagy az ő teljesítésének konkrét ellenértéke.
Az önök által ajánlatuk 841., 847., 851., 853. és 859 oldalán csatolt referenciaigazolások fenti követelményeknek nem felelnek meg, ezért kérjük szíveskedjenek a hiányt pótolni.
Felhívjuk figyelmét, hogy a jelzett oldalszámokon csatolt referenciaigazolásokat nem tudjuk elfogadni, ezért az azokkal alátámasztott referencia előírások nem igazoltak.
Amennyiben a fentiek igazolására ajánlatukban nem szereplő referenciát kívánnak megjelölni, szíveskedjenek a referenciákról szóló ajánlattevői nyilatkozatot, valamint a Kbt. 68. § (2) bekezdése szerinti igazolás eredeti vagy hiteles másolati példányát benyújtani.”
A II. r. kérelmező a 2007. október 1-jei hiánypótlásának 13. pontjában a felhívás III.2.3) A) a) és e) pontjában foglaltak igazolására 2-2 db referenciát csatolt.
A hiánypótlás 547. oldalán csatolt referencia-adatlap szerint a 44,2 vkm vágány al- és felépítmény átépítéséből és Abony állomáson 13 csoport kitérő építéséből a MÁVÉPCELL Kft. 50%-os arányban teljesített. A hiánypótlás 551. oldalán lévő referencia adatlap szerint ugyanezen munkákból a Szentesi Vasútépítő Kft. 50%-os arányban teljesített. A hiánypótlás 563. oldalán található referenciaigazolás Vecsés állomás 10 csoport új kitérő és 2 csoport használt kitérő beépítésének igazolása vonatkozásában rögzíti, hogy a munkát 100%-ban a Szentesi Vasútépítő Kft. végezte el.
A hiánypótlás 567–569. oldalán lévő igazolás szerint a Swietelsky Bau GmbH – többek között – 186,2 km hosszúságú új fővonali vasútvonalat épített, illetve 9 db legalább 12 kitérő átépítését végezte el.
Ajánlatkérő a második, 2007. október 8-án kelt hiánypótlási felhívásában a II. r. kérelmezőtől az 1. pont alatt az alábbit kérte.
„Ajánlatkérő az ajánlati felhívás III.2.2) gazdasági és pénzügyi alkalmasság körében előírta az elmúlt három lezárt gazdasági évre vonatkozó számviteli jogszabályok szerinti beszámoló másolatának csatolását. Ajánlattevő az ajánlata 283. oldalán csatolt iratok tanúsága szerint a 2006. 01. 01.–2006. 03. 31. közötti időszakra a számviteli törvény szerinti beszámolót készített, amelyet ajánlatukban nem csatoltak. Amennyiben ajánlattevőnek a számviteli törvény szerint az üzleti éve eltér a naptári évtől, kérjük ennek megfelelően szíveskedjenek az elmúlt 3 lezárt éve vonatkozó beszámolót becsatolni.”
A II. r. kérelmező 2007. október 17-én benyújtotta a 2006. január 1. és 2006. március 31. közötti időszakra vonatkozó – független könyvvizsgálói jelentéssel ellátott – éves beszámolóját, amely a mérleg szerinti eredményként – 252 681 E Ft – veszteséget rögzít. A II. r. kérelmező csatolt továbbá egy könyvvizsgáló által nem záradékolt, a 2006. január 1.–2006. december 31. közötti időszakra készített éves beszámolót is. Hiánypótlás keretében benyújtotta még a Swietelsky Bau GmbH 2004/2005, 2005/2006, 2006/2007 évi éves beszámolóit is.
A II. r. kérelmező a hiánypótlás benyújtásával egyidejűleg arról tájékoztatta ajánlatkérőt, hogy tulajdonosváltás miatt üzleti éve 2006. évtől kezdődően április 1-jétől március 31-ig tart.
Hangsúlyozta, hogy álláspontja szerint 2006. év tekintetében a január 1. és március 31. közötti időszak nem értékelhető az alkalmasság körében, mivel az nem minősül gazdasági évnek, álláspontja szerint az ő esetében is, a többi ajánlattevőhöz hasonlóan a teljes 2006. évi naptári évről készített beszámolót kell figyelembe venni az alkalmasság megítélésénél.
Ajánlatkérő a Viharsarok 2 Konzorciumot 2007. október 8-án a 2. sorszám alatt a következőkre hívta fel:
„Kérjük szíveskedjenek megjelölni, hogy az ajánlatuk 601. oldalán becsatolt A teljesítésbe bevonni kívánt szakemberek bemutatása elnevezésű dokumentum 13. sorszámmal, erősáramú tervező szakterületre megjelölt szakember (Sz. Gy.) az ajánlatukban milyen minőségben vesz részt. Felhívjuk figyelmüket, hogy műszaki, illetve szakmai alkalmasságot kizárólag az ajánlattevő, a közbeszerzési érték 10%-át meghaladó mértékben igénybe venni kívánt alvállalkozója, illetve a Kbt. 67. § (4) bekezdése szerinti szervezet igazolhatja. Tájékoztatjuk továbbá, hogy a Kbt. 67. § (4) bekezdése értelmében más szervezet erőforrásaira kizárólag az ajánlattevő támaszkodhat.
Amennyiben a teljesítésbe bevonni kívánt szakemberek bemutatása fentiek miatt hiányos, kérjük szíveskedjenek a hiányt a Kbt. 83. § (7) bekezdése figyelembevételével pótolni.”
Ajánlatkérő a 33. sorszám alatt a Viharsarok 2 Konzorciumtól a következőt kérte:
„Ajánlatkérő az ajánlati felhívás II.2.3) A) pontjában előírta, hogy az A) a)–p) pontok szerinti alkalmassági feltételek tekintetében a legalább normál nyomtávú, és legalább 100 km/h kiépítési sebességű vasúti pályán végzett munkák területén szerzett referenciákat fogadja el.
Ajánlatuk 513., 523., 535., 545, 555. oldalain becsatolt referencialevelekből nem derül ki, hogy a megjelölt munkák megfelelnek-e a fenti követelményeknek, ezért kérjük szíveskedjenek a megjelölt hiányt a Kbt. 83. § (7) bekezdése figyelembevételével pótolni!
Amennyiben fentiek igazolására ajánlatukban nem szereplő referenciát kívánnak megjelölni, szíveskedjenek a referenciákról szóló ajánlattevői nyilatkozatot, valamint a Kbt. 68. § (82) bekezdése szerinti igazolás eredeti, vagy hiteles másolati példányát benyújtani.”
A Viharsarok 2 Konzorcium 2007. október 16-i hiánypótlása alkalmával a 2. sorszám alatt nyilatkozott, hogy ajánlata 602. oldalán becsatolt táblázat 13. sorszámával megjelölt erősáramú tervező, Sz. Gy. a konzorcium által a Kbt. 67. § (4) bekezdése szerint igénybe vett szervezettel, az EUROPORT Kft.-vel munkavégzésre irányuló jogviszonya áll fenn.
Csatolta a hiánypótlási dokumentum 17–23. oldalai között Sz. Gy. munkavégzésre vonatkozó jogviszonyának fennállásáról szóló nyilatkozatát, szakmai önéletrajzát és 2007. szeptember 5-én kelt megbízási szerződését.
A Viharsarok Konzorcium 2007. október 16-án a 3. sorszám alatt pótolta a referenciaigazolásokat a 25–71. oldalak között.
A cseh nyelvű referenciaigazolások mellett megtalálható azok magyar nyelvű fordítása.
A fordítások mindegyike tartalmazza, hogy „cseh nyelvű eredeti szöveg hiteles magyar fordítása”, megtalálható továbbá valamennyi példányon az alábbi körbélyegzővel ellátott záradék: „Fordítói igazolás mint a Megyei Bíróság Brno 1999. február 22-i, a Spr 2736/96 ügyviteli szám alatti határozata által kinevezett tolmács és fordító igazolom, hogy ezen fordítás megegyezik a mellékelt okirat szövegével. L.S. Aláírás Mg. Á. M.”
Ajánlatkérő elhalasztott időpontban, 2007. november 12. napján hirdette ki az eljárás eredményét.
Az eljárás nyertese a Viharsarok 2 Konzorcium lett, a többi ajánlatot ajánlatkérő érvénytelenné nyilvánította.
Az I. kérelmező esetében az érvénytelenség indoka a következő:
„Az ajánlat érvénytelen a Kbt. 88. § (1) bekezdés e) és f) pontja értelmében az alábbiakban részletezett okok alapján.
1. Ajánlatkérő az ajánlati felhívás III.2.3) A) pontjában előírta, hogy alkalmatlan az ajánlattevő és a közbeszerzés értékének tíz százalékát meghaladó mértékben igénybe venni kívánt alvállalkozó, ha nem rendelkeznek az ajánlattételi határidőt megelőző 5 évben teljesített az alábbi feladatok elvégzését tartalmazó, befejezett munkára vonatkozó referenciával:
c) 1 db referencia 30 km felépítmény csere átépítő vonattal, valamint 5 km alépítmény megerősítés alépítmény javító géplánccal végzett vágányépítési munkáról.
Ajánlattevő fentieknek megfelelő referenciát ajánlatában nem igazolt, továbbá ajánlatkérő erre irányuló hiánypótlási felhívására becsatolt referencia pedig az ajánlattételi határidőt megelőző 5 évnél régebbi munkára vonatkozott. Előzőek alapján ajánlattevő nem rendelkezik a fenti alkalmassági követelménynek megfelelő referenciával.
2. Ajánlatkérő az ajánlati felhívás III.2.3) A) pontjában előírta, hogy alkalmatlan az ajánlattevő és a közbeszerzés értékének tíz százalékát meghaladó mértékben igénybevonni kívánt alvállalkozó, ha nem rendelkeznek az ajánlattételi határidőt megelőző 5 évben teljesített az alábbi feladatok elvégzését tartalmazó, befejezett munkára vonatkozó referenciával:
i) legalább három db referenciával jelfogó-függéses biztosítóberendezés szünetmentes áramellátásának üzem alatti telepítéséről.
Ajánlattevő fentieknek megfelelő referenciát ajánlatában csupán 1 db-ot igazolt, továbbá ajánlatkérő erre irányuló hiánypótlási felhívására becsatolt dokumentumok sem feleltek meg az ajánlatkérői, illetve a jogszabályi előírásoknak. Előzőek alapján ajánlattevő nem rendelkezik a fenti alkalmassági követelménynek megfelelő referenciával.
3. Ajánlatkérő az ajánlati felhívás III.2.3) C) pontjában előírta, hogy alkalmatlan az ajánlattevő és a közbeszerzés értékének tíz százalékát meghaladó mértékben igény be venni kívánt alvállalkozó, ha nem áll rendelkezésre:
13. 1 fő erősáramú tervező: legalább 5 év erősáramú berendezés tervezésében szerzett gyakorlattal és külön-külön, vagy együtt a következő vezető tervezői jogosultsággal rendelkezik: HK-1, HSZ-1 HTr-1 , HV-1, K7c-1, K7d-1, Va-1. (A felsorolt tervezői jogosultságokat több ember is teljesítheti.)
Ajánlattevő által ajánlata 3077. és 3299. oldalán megjelölt szakemberek Va-1 jogosultsággal nem rendelkeznek, ezért ajánlatkérő hiánypótlásra szólította fel ajánlattevőt.
Ajánlattevő a hiánypótlás keretében új erőforrás bevonásával kívánta igazolni ezen alkalmassági követelményt, amely a Kbt. 83. § (7) bekezdésében foglaltakba ütközik. Előzőek alapján ajánlattevő nem rendelkezik a fenti alkalmassági követelménynek megfelelő szakemberrel, továbbá az ajánlat egyéb módon nem felel meg a jogszabályban meghatározott feltételeknek.”
A II. r. kérelmező ajánlata érvénytelenségének indokai az alábbiak az összegezés szerint:
„Az ajánlat érvénytelen a Kbt. 88. § (1) bekezdés e) és f) pontja értelmében az alábbiakban részletezett okok alapján:
1. Ajánlatkérő az ajánlati felhívás III.2.3) A) pontjában előírta, hogy alkalmatlan az ajánlattevő és a közbeszerzés értékének tíz százalékát meghaladó mértékben igénybe venni kívánt alvállalkozó, ha nem rendelkeznek az ajánlattételi határidőt megelőző 5 évben teljesített az alábbi feladatok elvégzését tartalmazó, befejezett munkára vonatkozó referenciával:
a) 2 db referenciával, egyenként 10 km hosszúságú fővonali vasúti al- és felépítmény építéséről vagy átépítéséről. 
e) 2 db referenciával, állomásonként legalább 12 csoport kitérőt tartalmazó fővonali állomás építéséről vagy átépítéséről. Ajánlattevő a hiánypótlás keretében új erőforrás bevonásával kívánta igazolni ezen alkalmassági követelményeket, amely a Kbt. 83. § (7) bekezdésében foglaltakba ütközik. Előzőek alapján ajánlattevő nem rendelkezik a fenti alkalmassági követelményeknek megfelelő referenciával, továbbá az ajánlat egyéb módon nem felel meg a jogszabályban meghatározott feltételeknek.
2. Ajánlatkérő az ajánlati felhívás III.2.2) A) pontjában előírta, alkalmatlan az ajánlattevő és a közbeszerzés értékének tíz százalékát meghaladó mértékben igénybe venni kívánt alvállalkozó, ha mérleg szerinti eredménye alapján az elmúlt 3 (2004., 2005. és 2006.) lezárt gazdasági év bármelyikében veszteséges volt. Ajánlattevő ajánlatában nem az elmúlt 3 lezárt évre vonatkozó, letétbe helyezett, számviteli jogszabályok szerinti beszámolót csatolta, ezért ajánlatkérő hiánypótlásra szólította fel. Ajánlattevő hiánypótlás keretében benyújtotta a 2006. január 1.–2006. március 31. közötti, 3 hónapos időszakra vonatkozó éves beszámolóját, amely a számviteli jogszabályok szerint lezárt üzleti évnek minősül, ajánlattevő pedig ebben a lezárt időszakban 252 681 E Ft veszteséget realizált.
Ajánlattevő továbbá hiánypótlás keretében új erőforrás bevonásával kívánta igazolni ezen alkalmassági követelményt, amely a Kbt. 83. § (7) bekezdésben foglaltakba ütközik. Előzőek alapján ajánlattevő nem teljesíti a fenti alkalmassági követelményt, továbbá az ajánlat egyéb módon nem felel meg a jogszabályban meghatározott feltételeknek.”
Ajánlatkérő a nyertes ajánlattevővel a szerződést 2007. november 26-án megkötötte.
Az I. r. kérelmező 2007. november 15-én nyújtotta be a D.647/2007. sz. alatt iktatott jogorvoslati kérelmét, melyben kérte, hogy a Döntőbizottság állapítsa meg a jogsértést, semmisítse meg az ajánlatkérő eljárást lezáró döntését, a jogsértés megállapítása mellett hívja fel az ajánlatkérőt a Kbt. szabályainak megfelelő eljárásra, marasztalja a jogsértőt a költségekben.
Kérelmének indokai között előadta, hogy
1. Ajánlatkérő indokai között szerepelt, hogy az I. kérelmező nem igazolt a felhívás III.2.3) A) c) pontjában előírt referenciákat, továbbá a hiánypótlási felhívásra csatolt referencia öt évnél korábbi munkára vonatkozik. Ezzel szemben az I. r. kérelmező a 2007. október 1-jei hiánypótlásában a megfelelő referenciát igazolta, majd ezt követően észlelte, hogy a kérdéses referenciával kapcsolatban az ajánlatkérő hiánypótlási felhívásában nem említett probléma merült fel, ezért önkéntes hiánypótlás keretében 2007. október 17-én becsatolta az ajánlatkérő számára a megfelelő dokumentumokat, melyre a Kbt. 83. § (4) bekezdése jogszerű lehetőséget biztosít. Ajánlatkérő érvénytelenséget megállapító döntése azért jogsértő, mert nem vette figyelembe az önkéntes hiánypótlásban foglaltakat, pedig az így csatolt dokumentumokkal a referenciaigazolás tartalma mindenben megfelelő volt. Az I. r. kérelmező álláspontja szerint ajánlatkérő a hiánypótlási felhívásában a referencia tartalmát kifogásolta, az öt éven túli időtartam tekintetében nem kért hiánypótlást, így jogszerű lehetősége volt annak későbbi önkéntes pótlására. Az I. r. kérelmező szerint az 5 éves időtartam a referencia tekintetében nem tartalmi, hanem formai követelménynek tekinthető.
2. Az összegezés szerint ajánlatkérő azt is kifogásolta, hogy az I. r. kérelmező csak egy darab igazolást csatolt a felhívás III.2.3) A) i) pontja szerinti jelfogó-függéses biztosítóberendezés szünetmentes áramellátásának üzem alatti telepítéséről. Ezzel kapcsolatban kérelmező 2 db ilyen referenciát csatolt az ajánlatban, amit a hiánypótlási felhívásra további 1 referenciával kiegészített, tehát a felhívásban foglalt minimumkövetelményt teljesítette. Az ajánlatának a 2621. oldalán szereplő 2 db, a MÁV Zrt. által kiadott referencia igazolta, hogy üzem alatt történt az átépítés. Az I. r. kérelmező azt nem vitatta, hogy a szóban forgó igazolásban a városföldi és a kiskunfélegyházi állomásokon a biztosítóberendezés, új áramellátó berendezés telepítési munkáit igazoló soraiban nem szerepelt az „üzem alatt” kifejezés, azonban arra hivatkozott, hogy az egyéb itt végzett (külön-külön sorban igazolt) munkák mindkét vasútállomás tekintetében egy beruházásnak, egy felújításnak minősülnek. Az I. r. kérelmező hivatkozott arra is, hogy amennyiben ajánlatkérő számára nem volt egyértelműen megállapítható a referenciaigazolásból az üzem alatti telepítés, a referencia megfelelősége, úgy a Kbt. 85. §-a alapján felvilágosítást kérhetett volna.
3. Ajánlatkérő a harmadik érvénytelenségi okként azt jelölte meg, hogy az I. r. kérelmező nem teljesítette a felhívás III.2.3) C) 13. pontjában előírt Va-1 jogosultsággal rendelkező erősáramú tervezőre vonatkozó követelményt, valamint a hiánypótlás során ezt új erőforrás bevonásával kívánta teljesíteni. A jogszabályi változások miatt a Va-1 tervezői jogosultság már nem létezik, helyette a HI-T tervezői jogosultságot kell figyelembe venni, amellyel rendelkezik az ajánlatában távközlési tervezőként megjelölt dr. L. F. tervező, tehát nem is volt szükség a hiánypótlás elrendelésére e tekintetben. Az I. r. kérelmező azonban a hiánypótlási felhívásra megjelölt egy újabb szakértőt, majd észlelte, hogy ajánlata hiánypótlás nélkül is megfelel az alkalmassági követelménynek, ezért 2007. október 4-i levelében kérte a hiánypótlás figyelmen kívül hagyását. A hiánypótlásban tévesen jelölt meg erőforrás szervezetet, hiszen csak egy szakember bevonásáról volt szó. Erre a körülményre ajánlatkérőnek rá kellett volna kérdeznie, amit elmulasztott.
Az I. r. kérelmező szerint a fentiekkel ajánlatkérő megsértette a Kbt. 81. § (1) bekezdését, a 83. § (2), (4) és (8) bekezdéseit, a 85. §-át, továbbá az 1. § (1) és (2) bekezdéseit. Az I. r. kérelmező ajánlatkérő döntése miatt nem lett jelen közbeszerzési eljárás nyertese, pedig ő tett a legkedvezőbb ellenszolgáltatással ajánlatot.
A II. r. kérelmező 2007. november 19-én nyújtotta be a D.65512007. sz. alatt iktatott jogorvoslati kérelmét, melyben kérte, hogy a Döntőbizottság állapítsa meg a jogsértést, semmisítse meg az ajánlatkérő eljárást lezáró döntését, ideiglenes intézkedésként tiltsa meg a szerződés megkötését és marasztalja ajánlatkérőt a jogorvoslati eljárás költségeiben.
Kérelme indokaként előadta, hogy
1. Ajánlatkérő indokai között szerepelt, hogy a II. r. kérelmező nem felelt meg a pénzügyi-gazdasági alkalmasság feltételeinek, mert a 2006. január 1.–2006. március 31. közötti csonka üzleti évben a II. r. kérelmező veszteséges volt. A II. r. kérelmezőnek valóban volt egy csonka üzleti éve, amely kizárólag technikai okokból adódott. A hiánypótlási felhívás alapján be kellett csatolnia az elmúlt 3 lezárt üzleti évről szóló beszámolóját arra is figyelemmel, amennyiben az üzleti év eltér a naptári évtől. A felhívás nem üzleti évekre, hanem gazdasági évekre írta elő a követelményt. E két időszak nem szinonim fogalom, míg az üzleti év a számviteli törvényben definiált fogalom, a gazdasági év egy szakmai kifejezés. A II. r. kérelmező a hiánypótlási felhívásra csatolta a 2006. január 1.–2006. március 31. közötti csonka üzleti év beszámolóját, amely veszteséget mutatott, ugyanakkor nem tekinthető egyúttal gazdasági évnek is, ezért az abban feltüntetett eredményt nem lehetett volna figyelembe venni az alkalmasság vizsgálatánál. Ajánlatkérőnek a szintén csatolt, 2004. és 2005. évi beszámolót, valamint a 2006. április 1.–2007. március 31. közötti időszakra vonatkozó beszámolókat kellett volna figyelembe vennie, valamennyi szerint eredményesen gazdálkodott a II. r. kérelmező. A hiánypótláshoz mellékeltek egy könyvvizsgáló által nem záradékolt éves beszámolót a 2006. naptári évre, amelynek szintén pozitív volt az eredménye, mindezek alapján pénzügyi-gazdasági alkalmasságát igazolta. A II. r. kérelmező jogorvoslati kérelméhez igazságügyi könyvszakértői és könyvszakértői véleményt csatolt, annak értelmezésére, hogy a számviteli törvény szerinti üzleti év és a gazdasági év nem szinonim fogalmak. Hivatkozott arra is, hogy csak úgy hasonlíthatóak össze egyformán az ajánlattevők, ha valamennyiük tekintetében a naptári évvel megegyező gazdasági év vonatkozásában vizsgálja ajánlatkérő az ajánlattevők pénzügyi és gazdasági alkalmasságát.
2. Ajánlatkérő indokai között szerepelt, hogy a II. r. kérelmező a szakmai alkalmasság igazolására a hiánypótlás keretében új erőforrást kívánt bevonni. A II. r. kérelmező műszaki, szakmai alkalmasságát illetően a hiánypótlásban nem nevezett meg új erőforrást, csak pontosította az ajánlatában már közölteket azzal, hogy feltüntette az adott referencia kivitelezőjét és a kivitelezésben vállalt részvételi arányát. A II. r. kérelmező szerint egyértelműen rendelkezik a legalább 2 db 12 csoport kitérőnek megfelelő referenciaigazolással az eredeti ajánlata és a hiánypótlás alapján (Vecsés és Abony vasútállomások). A 2 db 10 km hosszúságú fővonali al- és felépítmény esetében a hiánypótlás során igazolta, hogy a Szentesi Vasútépítő Kft. és a MÁVÉPCELL Kft. 50-50%-os arányban teljesített egy 44,2 km hosszúságú fővonali vasúti al- és felépítmény átépítését. A II. r. kérelmező előadta továbbá, hogy valóban megjelölte az egyik referencia kivitelezőjeként a Swietelsky Bau GmbH-t, azonban e szervezetet már az ajánlatban is a Kbt. 67. § (4) bekezdés szerinti szervezetként jelölte meg. Nem osztja ajánlatkérő álláspontját, amely szerint új erőforrás bevonása a hiánypótlás során érvénytelenséget okozna, ilyenkor legfeljebb az eredeti ajánlat vehető figyelembe, amely alapján kell dönteni az ajánlattevő alkalmasságáról. Az ajánlatkérő által hiányolt referenciák az ajánlatában szereplő referenciákkal is teljesülnek, a Swietelsky Bau GmbH referenciája nélkül is.
A II. r. kérelmező iratbetekintés után pontosított és kiegészített jogorvoslati kérelmében két pontban vitatja a nyertes Viharsarok 2 Konzorcium ajánlatának érvényességét.
a) A Viharsarok 2 Konzorcium ajánlatában szakemberként megjelölt Sz. Gy. esetében az ajánlatban nem szerepel a munkáltatói igazolás. Álláspontja szerint Sz. Gy. esetében csak egy megbízási jogviszonyt igazolt a Viharsarok 2 Konzorcium az ajánlatában, amely nem elegendő Sz. Gy. közreműködéséhez. Sz. Gy. munkáltatója, az ELTI Kft. az eredeti ajánlatban egyáltalán nem szerepel.
b) A Viharsarok 2 Konzorcium harmadik hiánypótlásának a 27-től 71. oldaláig terjedő oldalakon cseh nyelvű referenciákat csatolt, azok magyar nyelvű fordításának hitelesítése, – amely előírás volt – hiányzik a fordításokról, így azok nem elégítik ki a hiteles fordítás jogszabályi követelményeit, ezért álláspontja szerint nem lettek volna figyelembe vehetők.
A Döntőbizottság a két jogorvoslati eljárást együttes elintézés végett D.655/2007. sz. alatt egyesítette.
Ajánlatkérő a jogorvoslati eljárásban érdemi észrevételeket tett.
Az I. r. kérelmező jogorvoslati kérelmének kérte megalapozatlanság miatti elutasítását.
1. Álláspontja szerint nem sértette meg a Kbt. rendelkezéseit az ajánlat érvénytelenné nyilvánításával. A felhívásban meghatározott feltételeket kielégítő referenciát az I. r. kérelmező eredeti ajánlatában nem csatolt, ezért hiánypótlásra hívta fel. A hiánypótlási felhívása 18. pontjában hivatkozott a felhívás III.2.3) A) c) pontjára, annak szövegét idézte, abban szerepelt, hogy az ajánlattételi határidőt megelőző öt évben teljesített referenciát kíván meg, tehát a hiánypótlási felhívásából egyértelmű volt, hogy öt éven belül teljesített megfelelő tartalmú referenciát kellett benyújtani az érvényes ajánlattételhez. Erre a hiánypótlási felhívására az I. r. kérelmező ugyan csatolt tárgyában megfelelő referenciát, azonban annak a teljesítési ideje öt évnél régebbi volt. Ajánlatkérő még két alkalommal bocsátott ki hiánypótlási felhívást, s az I. r. kérelmező a harmadik felhívásra önkéntes hiánypótlás keretében csatolt referenciát abban a vonatkozásban, amelyre az első hiánypótlás irányult. Ezt ajánlatkérő nem vehette figyelembe a Kbt. 83. § (6) és (8) bekezdéseire tekintettel, az I. r. kérelmező alkalmatlanságát jogszerűen állapította meg.
2. A legalább 3 db „jelfogó-függéses biztosítóberendezés szünetmentes áramellátásának üzem alatti telepítéséről” szóló referenciákat illetően az I. r. kérelmező az ajánlatában 2 db-ot jelölt meg, ezért hiánypótlásra hívta felé. A hiánypótlásra benyújtott 1 db referencia megfelelő volt, azt elfogadta, azonban az eredeti ajánlatban hiányos tartalommal benyújtott referenciák tekintetében a TBÉSZ Kft. nyilatkozatát csatolta az I. r. kérelmező annak igazolására, hogy a telepítés üzem alatt történt, azonban ez a nyilatkozat saját nyilatkozata, azt nem a referenciát adó fél bocsátotta ki, így az nem volt megfelelő.
3. Az I. r. kérelmező által kifogásolt tervezői jogosultságot illetően hivatkozik a felhívás és dokumentáció vonatkozó előírásaira, iratmintáira. Az ajánlatban két erősáramú tervező került bemutatásra, de egyikük vonatkozásában sem igazolta az I. r. kérelmező a Va-1 tervezői jogosultságot, ezért hiánypótlási felhívásban kérte ezt ajánlatkérő. Ajánlatkérő figyelembe vette azt, hogy a korábbi Va-1 jogosultság megfelelője a HI-T jogosultság. A kérelmező a hiánypótlás során új szakembert nevesített, aki az ajánlatban addig semmilyen minőségben nem szereplő szervezet munkavállalója, ezért e szervezetet a Kbt. 67. § (4) bekezdése szerinti szervezetként nevesítette. Ezzel megsértette a Kbt. 83. § (7) bekezdését, amely megalapozza a Kbt. 88. § (1) bekezdés f) pontja szerinti érvénytelenséget. Csak ezt követően tájékoztatta az I. r. kérelmező az ajánlatkérőt arról, hogy az eredeti ajánlatban szereplő egyik szakember rendelkezik a kért tervezői jogosultsággal, ezért a hiánypótlásra nem volt szükség, kérte a hiánypótlásként beadott dokumentumok figyelmen kívül hagyását. Ajánlatkérő álláspontja szerint a hiánypótlás visszavonására a Kbt. rendelkezései nem adnak lehetőséget, ezért azt nem lehet tárgytalannak tekinteni. Egyébként az eredeti ajánlatban az utóbb megjelölt szakembert más szakterületre, távközlési tervezőként vonta be az I. r. kérelmező, nem erősáramú tervezőként jelölte meg. A hiánypótlási felhívásában éppen ezen szakembert (dr. L. F.) illetően kérte ajánlatkérő más szakterületre szóló jogosultság igazolását, amelyre az I. r. kérelmező csatolta is a szükséges dokumentumot, amely szerint valóban rendelkezik a Va-1, illetve a HI-T tervezői jogosultsággal, azonban ekkor sem nevesítette dr. L. F.-et erősáramú tervezőként, tehát őt ilyenként ajánlatkérő nem vehette figyelembe, az alkalmatlanság megállapítása e tekintetben is jogszerű volt.
Ajánlatkérő a II. r. kérelmező jogorvoslati kérelmének kérte megalapozatlanság miatt történő elutasítását.
Álláspontja szerint:
1. A pénzügyi-gazdasági alkalmasság egyik minimumkövetelménye az volt, hogy az elmúlt 3 lezárt gazdasági év egyikében sem lehetett veszteséges a gazdálkodása az ajánlattevőnek és a 10% feletti alvállalkozónak. Ennek igazolására csatolni kellett a cégbíróságnál letétbe helyezett elmúlt 3 lezárt gazdasági évre vonatkozó, számviteli jogszabályok szerinti beszámolót. A II. r. kérelmezői konzorcium vezető tagja, a MÁVÉPCELL Kft. részéről az ajánlatban szerepelt a 2004. január 1.–2004. december 31., a 2005. január 1.–2005. december 31. és a 2006. április 1.–2007. március 31. közötti időszakról készített beszámoló, hiányzott viszont a 2006. január 1.–2006. március 31. közötti időszakra készített beszámoló, ezért ajánlatkérő ezt hiánypótlás keretében kérte. A II. r. kérelmező hiánypótlásában csatolt beszámoló veszteséges volt. A számviteli jogszabályok szerint a beszámolókat illetően a folytonosságnak kell érvényesülnie, tehát a 12 hónapnál rövidebb üzleti év is lezárt gazdasági évnek minősül. Ajánlatkérő a cégbíróságnál letétbe helyezett beszámolókat kérte, így nem vehette figyelembe a II. r. kérelmező által csatolt 2006. január 1.–2006. december 31. közötti időszakra készített beszámolót. Az alkalmatlanságra vonatkozó ajánlatkérői döntés mindezek alapján jogszerű volt.
2. A referenciákat illetően a kérelmező ugyan megjelölte a közbeszerzés tárgyának megfelelő referenciákat, de a referenciaigazolások nem feleltek meg a követelményeknek, ezért került sor ebben a tekintetben hiánypótlásra, amelyben a II. r. kérelmező új referenciamunkákat jelölt meg. Ezek ugyan kielégítették a referenciákkal kapcsolatos követelményeket, de 1-1 munkát a Swietelsky Bau GmbH teljesített, amelyet viszont a II. r. kérelmező ajánlatában nem a kérdéses referenciák vonatkozásában jelölt meg a Kbt. 67. § (4) bekezdés szerinti szervezetnek, azaz a hiánypótlás során hivatkozott új erőforrás szervezetre. A kötelezettségvállaló nyilatkozatban konkrétan megjelölt alkalmassági igazolások körében természetesen elfogadta a Swietelsky Bau GmbH által az alkalmasság igazolására csatoltakat (egyéb referenciák és bizonyos eszközök).
Ajánlatkérő a Viharsarok 2 Konzorcium ajánlatával összefüggésben előadta, hogy
a) a Viharsarok 2 Konzorcium ajánlata szerint – más szakemberek mellett – részt vesz a teljesítésben Sz. Gy., aki az ELTI Kft. alkalmazottja. Az ELTI Kft. azonban nem volt 10% feletti alvállalkozó és erőforrás szervezet sem. Emellett az ajánlatban a Kbt. 67. § (4) bekezdése szerinti szervezetként került megjelölésre az Europort Kft., aki Sz. Gy.-t biztosítja az ajánlattevő számára, azonban Sz. Gy. önéletrajzában az Europort Kft. nem szerepelt. Ezen ellentmondást akarta tisztázni ajánlatkérő a Viharsarok 2 Konzorcium részére feltett kérdéssel, aki hiánypótlással tisztázta a kérdést, tájékoztatta ajánlatkérőt arról, hogy Sz. Gy. az Europort Kft.-vel munkavégzésre irányuló jogviszonyban áll és csatolta Sz. Gy. nyilatkozatát, illetve megbízási szerződését, tehát megfelelően igazolta alkalmasságát. Ajánlatkérő hivatkozott arra is, hogy munkavégzés nemcsak munkaszerződés alapján, hanem egyéb jogviszony keretében is biztosítható.
b) a Viharsarok 2 Konzorcium 2007. október 17-i hiánypótlása 25–72. oldalain csatolta be az ajánlati felhívás III.2.3) A) pontja szerinti referenciaigazolásokat, amelyeket cseh és magyar nyelven állítottak ki, illetve a magyar nyelvű fordítást a megyei bíróság által kinevezett tolmács és fordító hitelesítette.
Az ajánlatkérési dokumentáció I. kötet , útmutató az ajánlattevőknek 15. pont első bekezdése értelmében (12. oldal) „az eredetileg idegen nyelven készült dokumentumokat hiteles magyar nyelvű fordítással kell benyújtani, amire az 1991. évi XLI. tv. és a végrehajtására kiadott 13/1991. (IX. 26.) IM rendelet, valamint a 24/1986. (VI. 26.) MT rendelet és végrehajtására kiadott 7/1986. (VI. 26.) IM számú rendelet az irányadóak.”
A szakfordításról és tolmácsolásról szóló 24/1986. (VI. 26.) MT rendelet 5. §-a szerint a hiteles fordítást, fordításhitelesítését, valamint idegennyelvű hiteles másolatot – ha jogszabály eltérően nem rendelkezik – csak az Országos Fordító és Fordításhitelesítő Iroda készíthet. Ilyen eltérést engedő jogszabály a hatályos, a Magyar Népköztársaság és a Csehszlovák Szocialista Köztársaság között a jogsegélyről, valamint a polgári jogi, családjogi és a büntetőügyekre vonatkozó jogi kapcsolatok szabályozásáról szólóan létrejött, Bratislavában, az 1989. évi március 28-án aláírt szerződés kihirdetéséről szóló 1991. évi LXI. törvény, amelynek 15. cikke értelmében az egyik szerződő fél illetékes hatósága által kiállított vagy hitelesített és hivatalos pecséttel, valamint a jogosult hivatalos személy aláírásával ellátott okiratok a másik szerződő fél területén minden további hitelesítés nélkül felhasználhatók. Ugyanezen szabály érvényes az okiratoknak – az illetékes hatóság által hitelesített – másolataira és fordításaira.
A Cseh Köztársaságban az 1967. április 6-i keltezésű szakfordításról és tolmácsolásról szóló 36. sz. törvény értelmében a szakfordítók (tolmácsok) az igazságügyi miniszter, illetve a megyei bíróság elnöke által kerülnek kinevezésre. A szakfordító munkájának minden példányát köteles aláírásával és pecsétjével ellátni, hogy bizonyítsa fordítása hiteles voltát. Fentiek értelmében a becsatolt referenciaigazolások fordítása hitelesnek minősül.
Egyéb érdekeltek a jogorvoslati eljárásban nem tettek észrevételt.
A Döntőbizottság megállapította, hogy kérelmezők jogorvoslati kérelmei nem megalapozottak az alábbi indokokra tekintettel.
A Döntőbizottság megállapította, hogy ajánlatkérő a Kbt. IV. fejezete szerinti nyílt közbeszerzési eljárást folytatott le.
A Kbt. 3. §-a szerint e törvény szabályaitól csak annyiban lehet eltérni, amennyiben e törvény az eltérést kifejezetten megengedi.
A Kbt. 70. § (1) bekezdés első mondata szerint az ajánlattevőnek az ajánlati felhívásban és a dokumentációban meghatározott tartalmi és formai követelményeknek megfelelően kell az ajánlatát elkészítenie és benyújtania.
A Kbt. 70. § (2) bekezdés második mondata szerint az ajánlattevő továbbá köteles igazolni a szerződés teljesítéséhez szükséges pénzügyi és gazdasági, valamint műszaki, illetőleg szakmai alkalmasságát, és az erre vonatkozó igazolásokat az ajánlatban kell megadnia.
A Kbt. 81. § (1) bekezdése szerint az ajánlatok elbírálása során az ajánlatkérőnek meg kell vizsgálnia, hogy az ajánlatok megfelelnek-e az ajánlati felhívásban és a dokumentációban, valamint a jogszabályokban meghatározott feltételeknek.
A Kbt. 81. § (2) bekezdése szerint az ajánlati felhívásban előírtaknak megfelelően kell megítélni az ajánlattevő, valamint – ha ezt az ajánlatkérő előírta – a közbeszerzés értékének tíz százalékát meghaladó mértékben igénybe venni kívánt alvállalkozó szerződés teljesítésére való alkalmasságát vagy alkalmatlanságát. Ennek során az igazolások eredetiségét, illetőleg a hiteles másolatok megfelelőségét is ellenőrizni lehet.
A Kbt. 81. § (3) bekezdése szerint az ajánlatkérő köteles megállapítani, hogy mely ajánlatok érvénytelenek, illetőleg van-e olyan ajánlattevő, akit az eljárásból ki kell zárni.
A Kbt. 83. § (4)–(8) bekezdései szerint:
„(4) Az ajánlattevő a hiánypótlási felhívásban nem szereplő hiányokat is pótolhat, korlátozott hiánypótlás esetén az ajánlati felhívásban szereplő körben.
(5) A hiánypótlást követően az ajánlatkérő jogosult szükség esetén akár több alkalommal is újabb hiánypótlást elrendelni, ha a korábbi hiánypótlási felhívás(ok)ban nem szereplő hiányt észlelt és ezt az ajánlattevő a (4) bekezdés alapján sem pótolta.
(6) Ha az ajánlatkérő több hiánypótlást biztosít, a korábban megjelölt hiányok a későbbi hiánypótlások során már nem pótolhatók. 
(7) A hiánypótlás nem eredményezheti az ajánlat 81. § (4) bekezdése szerint értékelésre kerülő tartalmi elemeinek módosítását, továbbá a hiánypótlás során az ajánlattevő új közösen ajánlatot tevő, illetőleg alvállalkozó, továbbá a 66. § (2) bekezdése vagy a 67. § (4) bekezdése szerinti szervezet megjelölésével és a rá vonatkozó iratokkal nem egészítheti ki az ajánlatot, továbbá a korlátozott körű hiánypótlás kizárólag az ajánlatkérő által az ajánlati felhívásban meghatározott ajánlati elemekkel összefüggő hiányokra terjedhet ki.
(8) Az ajánlatkérő köteles meggyőződni arról, hogy a hiánypótlás(oka)t követően – adott esetben – a benyújtott ajánlati példányok hiánypótlással nem érintett tartalma megegyezik-e az eredeti ajánlat tartalmával. Eltérés esetén, vagy ha a hiánypótlást nem, vagy nem megfelelően teljesítették, kizárólag az eredeti ajánlati példányt (példányokat) lehet figyelembe venni az elbírálás során.
A Kbt. 85. §-a szerint az ajánlatok elbírálása során az ajánlatkérő írásban és a többi ajánlattevő egyidejű értesítése mellett felvilágosítást kérhet az ajánlattevőtől a kizáró okokkal, az alkalmassággal, illetőleg az ajánlati felhívásban vagy a dokumentációban előírt egyéb iratokkal kapcsolatos nem egyértelmű kijelentések, nyilatkozatok, igazolások tartalmának a tisztázása érdekében. Ez azonban nem eredményezheti az ajánlat módosítását.
A Kbt. 88. § (1) bekezdés e) és f) pontjai szerint az ajánlat érvénytelen, ha 
e) az ajánlattevő, illetőleg a közbeszerzés értékének tíz százalékát meghaladóan igénybe vett alvállalkozója nem felel meg a szerződés teljesítéséhez szükséges alkalmassági követelményeknek;
 f) egyéb módon nem felel meg az ajánlati felhívásban és a dokumentációban, valamint a jogszabályokban meghatározott feltételeknek.
A fentiekben idézett jogszabályi rendelkezések szerint a közbeszerzési eljárásokban az ajánlattevők felelőssége, hogy olyan ajánlatokat nyújtsanak be, amely minden tekintetben megfelel az ajánlatkérő által meghatározott követelményeknek. Ennek megfelelően kötelesek az ajánlatkérő által előírt formában és tartalommal igazolni az ajánlattevők mind a pénzügyi-gazdasági, mind a műszaki-szakmai alkalmasságukat.
Az ajánlatok bírálatának folyamatában az ajánlatkérőt terheli az a kötelezettség, hogy meggyőződjék arról, hogy az ajánlattevők valamennyi előírt igazolási módnak megfelelően nyújtották-e ajánlataikat és valamennyi alkalmassági követelménynek megfelelnek-e.
A Döntőbizottság az I. és a II. r. kérelmezők jogorvoslati kérelmének elemeit külön-külön vizsgálta meg arra tekintettel, hogy ajánlatkérő érvénytelenséget megállapító döntései helyes ténybeli és jogi indokokon alapulnak-e.
A Döntőbizottság az I. r. kérelmező első kérelmi elemének vizsgálata során megállapította, hogy ajánlatkérő a felhívás III.2.3) A) c) pontjában az ajánlattételi határidőt megelőző öt évben teljesített, befejezett 1 db 30 km felépítmény csere átépítő vonattal, valamint 5 km alépítmény megerősítés alépítmény javító géplánccal végzett vágányépítési munkáról szóló referencia igazolását írta elő.
Az I. r. kérelmező eredeti ajánlatában ilyen tartalmú referenciát nem igazolt.
Ajánlatkérő az első hiánypótlás keretében ennek pótlására hívta fel az I. r. kérelmezőt, pontosan idézve a felhívás erre vonatkozó részét, hivatkozva a Kbt. 68. § (2) bekezdésében és a 67. § (2) bekezdés a) pontjában foglaltakra.
A Döntőbizottság ennek alapján megállapította, hogy ajánlatkérő a felhívása III.2.3) A) c) pontjában meghatározott alkalmassági követelményekre benyújtott referenciára hiánypótlást rendelt el, méghozzá tartalmi hiánypótlást, a felhívásában meghatározott tartalmi elemeinek megfelelő referencia benyújtására hívta fel a hiánypótlásában.
A Kbt. 83. § (6) bekezdése kizárja a korábban megjelölt hiányok – jelen esetben a felhívás III.2.3) A) c) pontja szerinti tartalmi követelményeknek megfelelő referencia – későbbiek során történő pótlását, jogszerű volt ajánlatkérőnek az a döntése, amelyben az eredeti ajánlat és az első hiánypótlás során benyújtott referenciaigazolás alapján állapította meg az I. r. kérelmező alkalmatlanságát, s hagyta figyelmen kívül a második hiánypótlás alkalmával önként pótolt referenciát. Az önkéntes hiánypótlással ugyanis már második alkalommal kívánta volna az I. r. kérelmező igazolni a felhívás III.2.39 A) c) pontjában meghatározott tartalmi követelményeknek való megfelelést, ezt pedig a Kbt. kizárja.
A Döntőbizottság az I. r. kérelmező második kérelmi elemének vizsgálata során megállapította, hogy ajánlatkérő a felhívás III.2.3) A) i) pontjában legalább három db jelfogó-függéses biztosítóberendezés szünetmentes áramellátásának üzem alatti telepítéséről szóló referencia meglétét írta elő.
Az I. r. kérelmező eredeti ajánlatában a 10% feletti alvállalkozó TBÉSZ Kft. 3 referenciáját csatolta. A 2633. oldalon lévő referencia igazolás nem megfelelő teljesítést igazolt, tehát nem volt elfogadható. A 2621. oldalon található referenciaigazolás több elvégzett munkát sorol fel, amelyek közül kettő, – egyéb munkák feltüntetése mellett – Városföld és Kiskunfélegyháza vasútállomásokon biztosítóberendezés, új áramellátó berendezés telepítési munkáit (1-1 csoport) igazolja. E két konkrét munka esetében a referenciaigazolás nem tartalmazza azt, hogy a telepítési munkák üzem alatt történtek.
E hiányosságot a második hiánypótlás keretében akként kívánta pótolni az I. r. kérelmező, hogy benyújtotta a TBÉSZ Kft. nyilatkozatát, mely szerint a telepítés e két munka vonatkozásában üzem alatt történt.
Nem fogadta el a Döntőbizottság az I. r. kérelmezőnek azt az érvelését, hogy egymással összefüggő, más munkák teljesítése is történt a fentiek mellett, mivel jelen esetben más, konkrét műszaki tartalmat kellett igazolni, azt, hogy a jelfogó-függéses biztosítóberendezés szünetmentes áramellátásának telepítése üzem alatt történt. Az I. r. kérelmező saját maga a referenciákat felsoroló táblázatban (2615–2619. oldal 8. és 9. pontja) az ellenszolgáltatás összegének feltüntetésével külön-külön jelölte meg a városföldi és a kiskunfélegyházi vasútállomásokon elvégzett biztosítóberendezések, új áramellátó berendezések telepítési munkáit, mint a felhívás III.2.39) A) i) pont szerinti referenciákat.
Tekintettel arra, hogy a referenciaigazolás esetében annak kiadására a másik szerződő fél jogosult, a referenciaigazolás hiányos tartalma nem pótolható saját nyilatkozattal, tehát csak az eredeti igazolás tartalma volt figyelembe vehető, így jogszerű volt ajánlatkérőnek az a döntése, amelyben e referenciaigazolásokat nem fogadta el. Az I. r. kérelmező a hiánypótlás során (18–19. oldal) csatolt, a TBÉSZ Kft. részére kiállított, egy tartalmában hiánytalan, egy munka elvégzését igazoló referencia volt csak megfelelő, tehát az I. r. kérelmező nem teljesítette a legalább 3 db referenciát alkalmasságának igazolására.
A Döntőbizottság az I. r. kérelmező harmadik kérelmi elemének vizsgálata során megállapította hogy ajánlatkérő két érvénytelenségi okot állapított meg. Egyrészt a Kbt. 88. § (1) bekezdés e) pontja szerinti alkalmatlanságot, másrészt a Kbt. 88. § (1) bekezdés f) pontja szerinti érvénytelenséget. A Kbt. 88. § (1) bekezdés f) pontja szerinti érvénytelenné nyilvánítását azzal indokolta, hogy új erőforrás bevonására került sor, melyet tilt a Kbt. A Döntőbizottság álláspontja szerint a Kbt. 88. § (1) bekezdés f) pontjára alapított érvénytelenségi ok nem áll fenn.
Az ajánlat a Kbt. 88. § (1) bekezdés f) pontja szerint érvénytelen, ha az nem felel meg – többek között – az előírt igazolási módnak, a Kbt. 88. § (1) bekezdés e) pontja szerint az ajánlat akkor érvénytelen, ha nem felel meg az ajánlatkérő által meghatározott alkalmassági követelményeknek.
A Kbt. 83. § (7) bekezdésébe ütköző hiánypótlás esetén az eredeti ajánlatot kell elbírálni, és az alapján kell dönteni az érvényesség/érvénytelenség kérdésében, tehát a Kbt. 83. § (7) bekezdésének nem megfelelő hiánypótlás nem eredményezi a Kbt. 88. § (1) bekezdés f) pontja szerinti érvénytelenséget, figyelemmel a Kbt. 83. § (8) bekezdésére. E törvényi rendelkezés szerint a az ajánlatkérő köteles meggyőződni arról, hogy a hiánypótlás(oka)t követően – adott esetben – a benyújtott ajánlati példányok hiánypótlással nem érintett tartalma megegyezik-e az eredeti ajánlat tartalmával. Eltérés esetén, vagy ha a hiánypótlást nem, vagy nem megfelelően teljesítették, kizárólag az eredeti ajánlati példányt (példányokat) lehet figyelembe venni az elbírálás során. A hiánypótlás nem megfelelő teljesítése (pl. erőforrás szervezet bevonása) esetén ajánlatkérőnek az eredeti ajánlatot kell elbírálni.
A Döntőbizottság ezt követően vizsgálta, a Kbt. 88. § (1) bekezdés e) pontja szerinti érvénytelenségi okot.
A Döntőbizottság e körben az alábbiakat állapította meg. Ajánlatkérő a felhívás III.2.3) C) pontjában rögzítette, hogy ugyanazon szakember legfeljebb két pozíciót tölthet be, a 13. pontjában – egyebek mellett – előírta, hogy 1 fő erősáramú tervezőnek Va-1 vezető tervezői jogosultsággal is kell rendelkeznie. Az I. r. kérelmező ajánlatában 2 fő erősáramú tervezőt jelölt meg.
Ugyanakkor a két tervező, Cz. F. és K. J. esetében nem igazolt Va-1 jogosultságot (ajánlat 3041., 3077., 3081. és 3293., 3313–3315. és 3317. oldala). Az eredeti ajánlat dr. L. F. tervezőt, mint távközlési tervezőt tüntette fel az ajánlat 1870. oldalán és hozzá a tervezői jogosultságok között feltüntette T2-1, T4-1 és T5-1 jogosultságokat.
Ajánlatkérő az első hiánypótlási felhívásában (27. pont) kérte Va-1 jogosultsággal rendelkező szakember pótlását, ugyanekkor kérte pótolni (26. pont) dr. L. F. távközlési tervező esetében a megfelelő igazolást, mivel az ajánlatban lévő igazolás érvényességi ideje lejárt.
A II. r. kérelmező a hiánypótlási határidőre a 26. pontra benyújtotta dr. L. F. új érvényes kamarai igazolását, amely a következőket tartalmazta: WH2-2, W-H2-5, W-H2-8, W-H2-4, W-H2-10, W-H2-9, HI-T/08-0603.
A 27. pontra benyújtotta K. I., az INVORÁCIÓ Zrt. villamosmérnöke szükséges dokumentumait, ez utóbbit 2007. október 4-én visszavont, és ekkor a 26. pontra utalással kifejtette, hogy a tervezői jogosultságra vonatkozó szabályok megváltozása miatt a szükséges jogosultság, mint HIT jelű jogosultság dr. L. F. esetében igazolt.
A Döntőbizottság megállapította, hogy az I. r. kérelmező ajánlatában a két szakember típusra (távközlési tervező, erősáramú tervező) különböző szakembereket nevezett meg és mindegyik szakembernél még a korábbi jogszabály szerinti tervezői jogosultságokat tüntetett fel. Ajánlatkérő ezen ajánlat alapján hívta fel az I. r. kérelmezőt, méghozzá mindkét fajta szakember esetében külön-külön hiánypótlásra.
Az I. r. kérelmező az erősáramú tervezőre vonatkozó alkalmassági követelmény esetében a hiánypótlásban új erőforrást nevezett meg és az ő konkrétan nevesített szakemberét.
Ez a hiánypótlás a Kbt. 83. § (7) bekezdése alapján nem vehető figyelembe, hanem a Kbt. 83. § (8) bekezdése alapján az eredeti ajánlatot kell elbírálni, figyelembe venni az ajánlatkérőnek, melynek alapján viszont a Kbt. 88. § (1) bekezdés e) pontja szerinti érvénytelenség megállapításának van helye. A Kbt. 83. § (6) bekezdése kizárja azt, hogy újabb, akár önkéntes hiánypótlás legyen e körben, így az I. r. kérelmezőnek az első hiánypótlást követően, 2007. október 4-én tett azon rendelkezése, hogy dr. L. F.-et kéri figyelembe venni az erősáramú tervezői jogosultság esetében, mint második hiánypótlás már nem fogadható el.
A Döntőbizottság a II. r. kérelmező első kérelmi eleme vizsgálata során megállapította, hogy ajánlatkérő a pénzügyi és gazdasági alkalmasság igazolására az elmúlt lezárt 3 gazdasági év (2004–2006.) számviteli jogszabályok szerinti beszámolójának benyújtását írta elő, egyúttal azt is közölte, hogy alkalmatlan az az ajánlattevő, akinek a mérleg szerinti eredménye az elmúlt 3 (2004., 2005., és 2006.) lezárt gazdasági év bármelyikében veszteséges volt.
A Döntőbizottság a jogorvoslati eljárás során benyújtott iratokból kétséget kizáróan megállapította, hogy a II. r, kérelmezői konzorcium vezető tagjának a 2006. január 1.–2006. március 31. közötti üzleti évéről készült beszámolója szerint a mérleg szerinti eredménye veszteséges volt.
A II. r. kérelmező álláspontja szerint a 2006. év első három hónapjának beszámolóját, mint töredék évi beszámolót nem lehetett volna figyelembe venni, az nem mutat valós képet az egész éves gazdálkodáshoz képest, továbbá sérti a II. r. kérelmező esélyegyenlőségét, mivel a többi ajánlattevő esetében a naptári évvel megegyező üzleti év beszámolóját vizsgálta ajánlatkérő az alkalmasság megítélésénél. A Döntőbizottság a II. r. kérelmező hivatkozását nem fogadta el. A Döntőbizottság először ajánlatkérő előírásának tartalmát vizsgálta, melyben kifejezett előírás volt, hogy a számviteli jogszabályok szerinti beszámolót kell csatolni.
A számvitelről szóló 2000. évi C. törvény (a továbbiakban: számviteli törvény) 11. § (1 )bekezdése, (2) bekezdés a) pontja, (4), és (6) bekezdései szerint:
„(1) Az üzleti év az az időtartam, amelyről a beszámolót kell készíteni. Az üzleti év időtartama megegyezik – a (2)–(13) bekezdésben foglaltak kivételével – a naptári évvel.
(2) az üzleti év a naptári évtől eltérhet;
a) a külföldi székhelyű vállalkozás magyarországi fióktelepénél, ha az a külföldi székhelyű vállalkozásnál is eltér;
(4) Az üzleti év időtartama – az (5)–(13) bekezdésben foglaltak kivételével – 12 naptári hónap.
(6) Az üzleti év 12 naptári hónapnál rövidebb időtartamú lehet az előtársasági időszak, valamint az azt követő üzleti év esetében, továbbá a naptári évről a naptári évtől eltérő üzleti évre, illetve az üzleti évről új üzleti évre történő áttéréskor.”
A számviteli törvény 17. § (1) bekezdés első mondata szerint a kettős könyvvitelt vezető vállalkozó a 11. § szerinti üzleti évről az üzleti év utolsó napjával, mint mérlegfordulónappal éves beszámolót köteles készíteni.
A számviteli törvény 19. § (1), (2) és (3) bekezdései szerint:
„(1) Az éves beszámoló mérlegből, eredménykimutatásból és kiegészítő mellékletből áll. Az éves beszámolóval egyidejűleg üzleti jelentést is kell készíteni.
(2) Az egymást követő üzleti évek éves beszámolóinak összehasonlíthatóságát a mérleg és az eredménykimutatás szerkezeti felépítésének, tagolásának és tartalmának, valamint a mérlegtételek értékelési elveinek és eljárásainak állandóságával kell biztosítani. 
(3) A mérlegben és az eredménykimutatásban minden tételnél fel kell tüntetni az előző üzleti év megfelelő adatát. Ha az adatok nem hasonlíthatók össze, akkor ezt a kiegészítő mellékletben be kell mutatni és indokolni kell. Amennyiben az ellenőrzés az előző üzleti év(ek) éves beszámolójában elkövetett jelentős összegű hibá(ka)t állapított meg, akkor az előző év(ek)re vonatkozó – a mérlegkészítés napjáig megismert és nem vitatott, nem fellebbezett, illetve a jogerőssé vált megállapítások miatti – módosításokat a mérleg és az eredménykimutatás minden tételénél az előző év adatai mellett be kell mutatni, azok nem képezik részét az eredménykimutatás tárgyévi adatainak. Ez esetben a mérlegben is, az eredménykimutatásban is külön-külön oszlopban szerepelnek az előző üzleti év adatai, a lezárt üzleti év(ek)re vonatkozó módosítások, valamint a tárgyévi adatok.”
A számviteli törvény 155. § (1) és (2) bekezdései szerint:
„(1) A könyvvizsgálat célja annak megállapítása, hogy a vállalkozó által az üzleti évről készített éves beszámoló, egyszerűsített éves beszámoló, továbbá az összevont (konszolidált) éves beszámoló e törvény előírásai szerint készült, és ennek megfelelően megbízható és valós képet ad a vállalkozó (a konszolidálásba bevont vállalkozások együttes) vagyoni és pénzügyi helyzetéről, a működés eredményéről. A könyvvizsgálat során ellenőrizni kell az éves beszámoló, az összevont (konszolidált) éves beszámoló és a kapcsolódó üzleti jelentés adatainak összhangját, kapcsolatát is.
(2) Kötelező a könyvvizsgálat – a (3) bekezdésben foglaltak kivételével – minden kettős könyvvitelt vezető vállalkozónál. Minden olyan esetben, amikor a könyvvizsgálat e törvény vagy más jogszabály előírásai szerint nem kötelező, a vállalkozó dönthet arról, hogy a beszámoló felülvizsgálatával könyvvizsgálót bíz meg.”
A számviteli törvény szerint a vállalkozások mérlegeiben található adatok és az azokban foglalt információk a cég működésére, vagyoni helyzetére és a gazdálkodás eredményességérre vonatkoznak. Az éves beszámoló lényegileg ugyanezen meggondolások miatt készül, viszont tartalmát tekintve több a mérlegnél. A beszámolót a mérlegfordulónapi (általában december 31-i) állapotnak megfelelően kell elkészíteni.
A számviteli törvény fő szabályként mondja ki, hogy az üzleti év időtartama azonos a naptári évvel, azonban – eltérő rendelkezésként – azt is szabályozza, hogy az üzleti év 12 naptári hónapnál rövidebb időtartamú lehet a naptári évről a naptári évtől eltérő üzleti évre, illetve az üzleti évről új üzleti évre történő áttérésekor.
A számviteli törvény azt is kötelezően írja elő, hogy az egyes üzleti évekről beszámolót kell készíteni, melynek valósságát könyvvizsgálat igazolja..
A Döntőbizottság megállapította, hogy a II. r. kérelmezői konzorcium vezető tagja a számviteli törvény előírásai szerint beszámolókat készített a 2004. és a 2005. évről, mint naptári és egyben üzleti évről, a 2006. január 1-jétől március 31-ig, illetve a 2006. április 1. és 2007. március 31-ig terjedő üzleti évről.
Ezen beszámolók felelnek meg a számviteli törvény könyvvizsgálatra vonatkozó szabályainak.
A Döntőbizottság álláspontja szerint ezen beszámolók vehetők figyelembe az alkalmasság vizsgálata során.
A hiánypótlás során csatolt egy további, a 2006. évről készített, könyvvizsgáló által nem ellenjegyzett, tehát a számviteli jogszabályoknak meg nem felelő beszámolót is.
A Döntőbizottság álláspontja szerint ezen 2006. évre utólag készítet beszámoló nem vehető figyelembe, a körben a Döntőbizottság nem fogadta el a II. r. kérelmező gazdasági évre történő hivatkozását. Egyrészt azt sem a számvitelre vonatkozó jogszabályok nem definiálják, sem ajánlatkérő nem adott meg ehhez külön tartalmat.
Ajánlatkérő felhívásában valóban használta a „gazdasági év” megnevezést, azonban a szövegkörnyezetből és a kapcsolt előírásaiból kétséget kizáróan megállapítható, hogy a számviteli jogszabályok szerinti beszámolóra vonatkozik, így az üzleti évre vonatkozó, a fentiekben idézett jogszabályi rendelkezések irányadóak rá.
Ajánlatkérő alkalmassági követelményként azt támasztotta, hogy a 2004., 2005. és 2006. években a mérleg szerinti eredmény ne legyen veszteséges. Ebbe az időszakba beletartozik a 2006. január 1. és 2006. március 31. közötti időszak is.
Továbbá ezen időszak a számviteli jogszabályok szerint és a II. r. kérelmező ennek megfelelően kialakított mérleg készítése alapján önálló, külön üzleti év volt.
Erre tekintettel nem áll fenn jogi lehetőség arra, hogy az alkalmasság vizsgálata során kihagyható legyen a II. r. kérelmező 2006. január 1. és 2006. március 31. közötti üzleti évre vonatkozó mérleg eredménye.
A Döntőbizottság megállapította, hogy a 2006. január 1. és 2006. március 31. közötti üzleti évről készült – a számviteli jogszabályoknak megfelelő – beszámoló szerint a mérlegadata veszteséget mutatott, tehát a II. r. kérelmező nem felelt meg a gazdasági, pénzügyi alkalmassági követelménynek, tehát ajánlatkérő jogszerűen állapította meg, hogy a II. r. kérelmező a pénzügyi, gazdasági alkalmassági követelményének nem felelt meg.
A Döntőbizottság a II. r. kérelmező második kérelmi eleme vizsgálata során megállapította, hogy az kétféle referenciával kapcsolatos. Ajánlatkérő a felhívás III.2.3) A) a) pontjában 2 db egyenként 10 km hosszúságú fővonali vasúti al- és felépítmény építéséről vagy átépítéséről és az e) pontban 2 db, állomásonként legalább 12 csoport kitérőt tartalmazó fővonali állomás építéséről vagy átépítéséről szóló referenciát kért.
A II. r. kérelmező eredeti ajánlatának 819–827. oldalain sorolta fel a referenciáit, a 841. oldalon a Szentesi Vasútépítő Kft., mint konzorciumi tag 44 222 vfm vágány al- és felépítményének átépítését, míg a 847. oldalon a Szentesi Vasútépítő Kft., mint konzorciumot vezető tag általi 14 216 vfm vágány al- és felépítményének átépítését igazolta. Ezek az igazolások nem tartalmazták a kivitelezők teljesítésben való részvételének az arányát. A hiánypótlás során a II. r. kérelmező új referenciaigazolásokat csatolt.
A hiánypótlás 547. oldalán található igazolás szerint a MÁVÉPCELL Kft. a 44,2 vkm vágány al- és felépítmény átépítéséből 50%-os arányban teljesített, amely azt jelenti, hogy 22 vkm-re vonatkozó referenciával rendelkezik. Az 551. oldalon lévő igazolás szerint ugyanezen munkában a Szentesi Vasútépítő Kft. teljesítési aránya 50% volt, amely szerint ő is 22 vkm-re vonatkozó referenciát tudott bemutatni.
A Döntőbizottság megállapította, hogy a II. r. kérelmező a felhívás III.2.3) A) a) pontja szerinti referenciái a hiánypótlást követően megfeleltek a műszaki, szakmai alkalmassági követelményeknek. A hiánypótlás során pluszként becsatolt, a Swietelsky Bau GmbH-ra vonatkozó – amely szervezet egyébként az eredeti ajánlatban nem e körben meghatározott Kbt. 67. § (4) bekezdés szerinti szervezet – referenciaigazolás valóban nem volt figyelembe vehető, azonban a II. r. kérelmező enélkül is teljesítette ezen alkalmassági követelményt.
A III.2.3) A) e) pontja szerinti referenciaként a II. r. kérelmező a 841.oldalon csatolt igazolás tanúsága szerint a Szentesi Vasútépítő Kft., mint konzorciumi tag Abony vasútállomáson 13 csoport kitérőt épített, a 853. oldalon lévő referenciaigazolás szerint a Szentesi Vasútépítő Kft. a konzorcium vezetőjeként 10 csoport új kitérőt épített és 2 csoport használt kitérőt épített be.
Hiánypótlással (547., 551. és 563. oldal) igazolta a II. r. kérelmező, hogy az abonyi 13 kitérő építését 50-50%-ban a Szentesi Vasútépítő Kft. és a MÁVÉPCELL Kft. végezte el, míg a vecsési kitérők építését 100%-ban a Szentesi Vasútépítő Kft. végezte el.
A Döntőbizottság megállapította, hogy e két referenciával a II. r. kérelmező igazolta a III.2.3) A) e) pontja szerinti alkalmasságát, továbbá az eredeti ajánlat 873., 883., 887., és 893. oldalain szereplő további referenciák is megfelelőek voltak, azokat ajánlatkérő sem kifogásolta.
A Döntőbizottság megállapította, hogy a II. r. kérelmező mindkét alkalmassági feltétel esetében megfelelően igazolta alkalmasságát, tehát jogsértő volt ajánlatkérő döntése, amikor a II. r. kérelmező alkalmatlanságát állapította meg e két műszaki, szakmai alkalmassági előírás tekintetében.
A Döntőbizottság megállapította, hogy ez azonban nem változtat azon az ajánlatkérő döntésen, hogy a II. r. kérelmező ajánlatának érvénytelenségét állapította meg, mivel a II. r. kérelmező esetében, a fentiekben kifejtettek szerint jogszerű volt a pénzügyi, gazdasági alkalmatlanságot megállapító ajánlatkérői döntés, tehát a II. r. kérelmező ajánlata ebből az okból érvénytelen.
A Döntőbizottság megvizsgálta a II. r. kérelmező azon kérelmi elemeit, amelyekben a Viharsarok 2 Konzorcium ajánlatának érvényességét támadja.
A Döntőbizottság megállapította, hogy
a) a Viharsarok 2 Konzorcium eredeti ajánlatának 601–602. oldalán a teljesítésbe bevonni kívánt szakemberek között a 13. pontban feltüntette Sz. Gy. erősáramú tervezőt, akinek az önéletrajza (763. oldal) szerint munkahelye az ELTI Kft. Az ajánlatkérő felvilágosítás kérésre 2007. október 16-án a Viharsarok Konzorcium nyilatkozott arról, hogy Sz. Gy. a Kbt. 67. § (4) bekezdés szerint igénybe venni kívánt szervezettel, az EUROPORT Kft.-vel 2007. szeptember 5-én megbízási szerződést kötött, az erre vonatkozó okiratot csatolta.
Az iratok alapján a Döntőbizottság megállapította, hogy az eredeti ajánlatban a Kbt. 67. § (4) bekezdés szerinti szervezetként az EUROPORT Kft. szerepelt, tehát a Viharsarok 2 Konzorcium nem vont be új szervezetet, és azt is okirattal igazolta, hogy 2007. szeptember 5-én Sz. Gy. megbízási szerződést kötött az EUROPORT Kft.-vel, A megbízási szerződés szerint az EUROPORT Kft. a közbeszerzés tárgya szerinti munka elvégzésének egyes tervezési feladatok elkészítésével bízta meg Sz. Gy.-t, a megbízás időtartama megegyezik a szerződés teljesítésének időtartamával, tehát a szerződés teljesítése során a szakember rendelkezésre áll.
Ajánlatkérőnek nem volt olyan előírása, amely a szakembereinek tekintetében munkajogi jogviszony meglétét írta volna elő, ajánlatkérő csak rendelkezésre állást követelt meg, amely többféle jogviszonnyal is biztosítható, igazolható, egyebek mellett a megbízási szerződés alapján teljesítendő feladatellátás is biztosíthatja.
A Döntőbizottság megállapította, hogy az eredeti ajánlatban foglaltakkal, valamint a csatolt hiánypótlással a Viharsarok 2 Konzorcium igazolta Sz. Gy. személyében a szükséges műszaki-szakmai alkalmasságát, így azt ajánlatkérőnek el kellett fogadnia.
b) Ajánlatkérő a felhívásában és a dokumentációban előírta, hogy az eredetileg idegen nyelven készített dokumentumokat hiteles magyar nyelvű fordítással kell benyújtani.
A hiteles magyar fordításra vonatkozó jogszabályok között ajánlatkérő megjelölte a szakfordításról és tolmácsolásról szóló 24/1986. (VI. 26.) MT rendeletet, amelynek 5. §-a szerint hiteles fordítást, fordítás hitelesítését, valamint idegen nyelvű hiteles másolatot – ha jogszabály eltérően nem rendelkezik – csak az Országos Fordító és Fordításhitelesítő Iroda készíthet.
Eltérő jogszabályi rendelkezést tartalmaz a Magyar Népköztársaság és a Csehszlovák Szocialista Köztársaság között a jogsegélyről, valamint a polgári jogi, családjogi és a büntetőügyekre vonatkozó jogi kapcsolatok szabályozásáról szólóan létrejött, Bratislavában, az 1989. március 28-án aláírt szerződés kihirdetéséről szóló 1991. évi LXI. törvény 15. cikke az okiratok érvényességéről, amely a következőképpen rendelkezik: „(1) Az egyik szerződő fél illetékes hatósága által kiállított vagy hitelesített és hivatalos pecséttel, valamint a jogosult hivatalos személy aláírásával ellátott okiratok a másik szerződő fél területén minden további hitelesítés nélkül felhasználhatók. Ugyanez érvényes az okiratoknak – az illetékes hatóság által hitelesített – másolataira és fordításaira is. (2) Az egyik szerződő fél területén közokiratnak tekintendő iratok a másik szerződő él területén is a közokiratok bizonyító erejével bírnak.”
A fenti ajánlatkérői előírás és az idézett jogszabályi rendelkezések összevetéséből megállapítható, hogy a Viharsarok 2 Konzorcium által 2007. október 16-án hiánypótlásként benyújtott, cseh nyelvről magyar nyelvre fordított referenciaigazolások fordítási záradékai eleget tesznek a hiteles fordítás követelményének, mivel azokon a cseh jogszabályi rendelkezéseknek megfelelő, az arra jogosulttól származó hitelesítési záradékok megtalálhatóak, tehát azokat ajánlatkérő hitelesként jogszerűen elfogadhatta.
Mindezekre figyelemmel a Döntőbizottság a Kbt. 318. § (1) bekezdésében biztosított hatáskörében eljárva a Kbt. 340. § (2) bekezdés a) pontja alapján a megalapozatlan jogorvoslati kérelmeket elutasította.
A Döntőbizottság a Kbt. 340. § (2) bekezdés f) pontja, illetve a 341. § (6) bekezdése alapján rendelkezett a költségek viseléséről.
A bírósági jogorvoslatot a Kbt. 346. § (1) bekezdése biztosítja.

Budapest, 2007. december 19.

Dr. Puskás Sándor s. k.,	Kalmárné Diósy Ildikó s. k.,
	közbeszerzési biztos	közbeszerzési biztos

Dr. Nagy Gizella s. k.,
közbeszerzési biztosA KÖZBESZERZÉSI DÖNTŐBIZOTTSÁG HATÁROZATAI

####16-E.rtf####


FŐVÁROSI ÍTÉLŐTÁBLA

4.Kf.27.160/2007/3. szám

A Fővárosi Ítélőtábla a Dr. Kardkovács és Társai Ügyvédi Iroda (1027 Budapest, Frankel Leó út 9., eljáró ügyvéd: dr. Kardkovács Kolos) által képviselt Remondis Hulladékgazdálkodási Kft. (1238 Budapest, Helsinki út 105.sz.) felperesnek a dr. Peleskey Viktória közbeszerzési biztos által képviselt Közbeszerzések Tanácsa Közbeszerzési Döntőbizottság (1024 Budapest Margit krt. 85.) alperes ellen közbeszerzési ügyben hozott közigazgatási határozat felülvizsgálata iránt indult perében a Fővárosi Bíróság 2007. február 27-én kelt 25.K.33.434/ 2006/4. számú ítélete ellen a felperes által 5. sorszám alatt előterjesztett fellebbezés folytán – alulírott napon – tárgyaláson kívül – meghozta a következő

ÍTÉLET-et:

A Fővárosi Ítélőtábla az elsőfokú bíróság ítéletét helybenhagyja.
Kötelezi a felperest, hogy fizessen meg az államnak – az adóhatóság külön felhívására – 24 000 (azaz huszonnégyezer) forint fellebbezési illetéket.
Ez ellen az ítélet ellen fellebbezésnek nincs helye.


INDOKOLÁS

Érd Város Önkormányzata (a továbbiakban: önkormányzat) 1996. évben, 2020-ig terjedő időtartamra, pályázati eljárást követően kötött szerződést a Becker-Érd Kft.-vel (a továbbiakban: kft.) a települési szilárd hulladék összegyűjtésének, elszállításának és ártalommentes elhelyezésének elvégzésére irányuló kötelező közszolgáltatás ellátására. A szerződés időbeli hatályát a 2002. évben 2012. évre módosították. A kft.-nek az 1996. évben még csak 10%-át tulajdonította az önkormányzat, majd 2004. decemberétől kizárólagos tulajdonosa lett. 2006. május 4-én az önkormányzat nyílt pályázatot hirdetett a kft. 90%-át kitevő üzletrészének értékesítésére. A felperes jogorvoslati kérelemmel támadta az értékesítést, mert az önkormányzat jogszerűtlenül mellőzte a közbeszerzési eljárás lefolytatását. 
Az alperes részletesen áttekintette a hulladékgazdálkodás ellátásra vonatkozó közszolgáltatási eljárások szabályozásának alakulását, és megállapította, hogy a hulladékgazdálkodási közszolgáltatások megrendelését a jogalkotó csak 2004. szeptember 7-től vonta be a közbeszerzésekről szóló 2003. évi CXXIX. tv. (a továbbiakban: Kbt.) hatálya alá. A szabályozás azonban továbbra sem érintette a már megkötött közszolgáltatási szerződéseket, illetőleg 2005. május 28-tól lehetőség nyílt arra, hogy a 100%-ban önkormányzati tulajdonban lévő társaságokkal az ajánlatkérők a Kbt. szabályainak alkalmazása nélkül köthessenek szerződést. Az önkormányzat azonban még a korábbi szabályozás hatálya alatt kötött szerződést, így rá az új szabályozás nem vonatkozik. Ezen korábban megkötött szerződés okán az önkormányzatnak nincs beszerzési igénye. Továbbá az önkormányzat üzletrészének átruházásával a közszolgáltatási szerződés alanyai nem változnak meg, a szolgáltatást továbbra is a kft. nyújtja. Nincs jogszabályi lehetőség a korábbi jogszabályi keretek között kötött közszolgáltatási szerződéssel rendezett beszerzési igény kielégítésének felülvizsgálatára. Ezért az alperes a 2006. június 16-án kelt D.336/12/2006. számú határozatával elutasította a felperes jogorvoslati kérelmét.
A felperes keresettel támadta az alperesi határozatot, és kérte annak hatályon kívül helyezését, és az alperes új eljárásra kötelezését. Előadta, hogy a kft. 100%-os tulajdonlása esetén az önkormányzat a közszolgáltatási kötelezettségét in-house látta el, de mivel az üzletrész értékesítést követően ezen szabályozás már nem alkalmazható, közbeszerzési szempontból – függetlenül a polgári jogi megítéléstől – a kft.-vel kötött megállapodás „feléled” és a továbbiakban már visszterhes szerződésnek minősül. Azzal, hogy a Kbt. 2/A. §-a szerinti megállapodásból szerződés lesz, beszerzési igény keletkezik, és irreleváns a szerződés megkötésekor hatályos szabályozás mibenléte. Hivatkozott továbbá a kft. oldalán, a tulajdonos személyében rejlő okból bekövetkező változásra, a szolgáltatási koncesszió jellemzőire. 
Az alperes a kereset elutasítását kérte a határozati indokokra való visszautalással.
Az elsőfokú bíróság elutasította a felperes keresetét. A Kbt. 2. §-a (1) bekezdésének és 2005. május 28-tól hatályos 2/A. §-ának elemzésével kiemelte, hogy a közpénzfelhasználó minden beszerzése esetén köteles vizsgálni, hogy a Kbt. szerint közbeszerzési eljárást kell-e folytatnia. A Kbt. 2005. május 28-tól kivonta a Kbt. hatálya alól azokat a szerződéseket, amelyek csak a jogi látszat szintjén felelnek meg a szerződés polgári jogi követelményeinek, és ezen in-house beszerzések esetére nem teszi kötelezővé a közbeszerzési eljárás lefolytatását. A hulladékgazdálkodási közszolgáltatások végzésére pedig a helyi önkormányzatoknak nyilvános pályázatot kellett hirdetniük, kivéve amikor az előzőek szerinti in-house beszerzéssel tudták ellátni a feladatot.
A beszerzési igény megfogalmazásának legkonkrétabb formája a beszerzés tárgyának meghatározása. Az önkormányzat 2006. május 4-én meghirdetett pályázata nem fogalmaz meg nyílt beszerzési igényt, ellenkezóleg értékesíteni kívánt. A felperes által megjelölt beszerzési igény azért nem jelent meg, mert a hulladékgazdálkodási közszolgáltatás elvégzésére 2012. december 31-én lejáró közszolgáltatási szerződés van az önkormányzat és a kft. között.
A beszerzési igény a kft. üzletrészének értékesítésével nem éled fel. A közszolgáltatási tevékenységet ugyanis továbbra is a hatályos szerződés alapján az kft. köteles elvégezni. Az elsőfokú bíróság kiemelte, hogy az Önkormányzat nem a Kbt. 2/A. §-a szerinti házon belüli beszerzés alapján kötött szerződést a kft.-vel, hanem a hulladékgazdálkodásról szóló 2000. évi XLIII. Tv. (a továbbiakban: Hgtv.) 56. §-ának (9) és (10) bekezdéseiben meghatározott lehetőséggel élve, a korábban – közbeszerzési eljáráson kívül – megkötött szerződést módosította. Ez alapján pedig közömbös, hogy miként alakulnak a Kft. tulajdonosi viszonyai, és az sem bír relevanciával, hogy a Kbt. mikor és milyen feltételekkel rendelkezett az in-house belüli beszerzésekről. Az alperesnek sincs lehetősége arra, hogy a korábbi jogszabályi keretek között feltételek betartásával megkötött közszolgáltatási szerződésekkel rendelkezett beszerzési igény kielégítését felülvizsgálja.
Az elsőfokú bíróság a felperesi érvelésnek a közszolgáltatási koncesszió alapítására vonatkozó előadása kapcsán hangsúlyozta, hogy ezen nemkívánatos esetet védi ki a Kbt. 2/A. §-ának (3) és (4) bekezdése. Jelen esetben azonban az önkormányzat nem a Kbt. 2/A. §-ának (1) bekezdése alapján mellőzte a közbeszerzési eljárás lefolytatását, hanem azért, mert a Hgtv. 56. §-a (9) és (10) bekezdéseiben meghatározott lehetőséggel élve, korábbi közszolgáltatási szerződését 2012. december 31-ig érvényben tartotta. Mindezek mellett nem vitásan, az önkormányzat által ezen kötelező közszolgáltatási feladatának elvégzése az üzletrészek értékesítése folytán kikerülhet piaci szereplőhöz, amit alátámaszt az is, hogy az önkormányzat által meghirdetett nyílt pályázat szerint az üzletrész megvásárlójának rendelkeznie kell hulladékgazdálkodásban jártassággal, referenciával. Mindez azonban nem változtat azon, hogy az önkormányzat a vonatkozó jogszabályi rendelkezések betartásával az 1996-ban megkötött közszolgáltatási szerződés útján 2012. december 31-ig rendezte a hulladékgazdálkodással kapcsolatos közszolgáltatás elvégzésére vonatkozó beszerzési igényét.
A felperes fellebbezésében az elsőfokú bíróság ítéletének a kereseti kérelem szerinti megváltoztatását kérte. Álláspontja szerint az elsőfokú bíróság a felhívott jogszabályhelyekből téves következtetést vont le. A jogügylet lényegi eleme, hogy a kft-ben lévő üzletrész értékesítésével közbeszerzési szempontból megváltozik a kft. és az önkormányzat közötti jogviszony jellege. A 2012. december 31-ig fennálló szerződés – a tulajdonosi ellenőrzés folytán –, legfeljebb a tulajdonos és az általa ellenőrzött társaság közötti szerződésnek tekinthető. Tényleges szerződés hiányában viszont fogalmilag kizárt, hogy az önkormányzat 2012-ig a közszolgáltatás elvégzésére vonatkozó szerződéssel rendelkezne. Az üzletrész értékesítésével az önkormányzat éppen hogy megfogalmazta beszerzési igényét, amely szerint hulladékkezelési kötelezettségét a jövőben magántőke bevonásával kívánja teljesíteni.
Az alperes nem terjesztett elő ellenkérelmet. A felperes fellebbezése nem alapos.
A másodfokú bíróság álláspontja szerint az elsőfokú bíróság a helyesen megállapított tényállásból helytálló következtetéseket vont le, ítélete megalapozott. A másodfokú bíróság a felperesi fellebbezés kapcsán az alábbiakat emeli ki.
A Kbt. 2. §-ának (1) bekezdéséből következően, amelynek értelmében e törvény szerint kell eljárni a közbeszerzési eljárásokban, amelyeket az ajánlatkérőként meghatározott szervezetek visszterhes szerződés megkötése céljából kötelesek lefolytatni megadott tárgyú és értékű beszerzések megvalósítása érdekében (közbeszerzés), a Kbt. alkalmazásának tárgyi feltétele, hogy a személyében érintett részéről beszerzésre kerüljön sor. Beszerzés hiányában nem alkalmazhatók a közbeszerzési normák, így nem kerülhet sor a Kbt. szerinti in-house szabályok, és a szolgáltatási koncesszió előírásainak figyelembevételére sem.
Az önkormányzati üzletrész értékesítése nem tartozik a Kbt. hatálya alá, ezért az üzletrész értékesítése során nem vitatható más, az értékesítéstől elkülönült, önálló jogviszony közbeszerzési minősítése.
Az elsőfokú bíróság elsődleges álláspontja szerint beszerzés hiányában nem alkalmazhatók a Kbt. szabályai, de ezen túlhaladva közbeszerzési szempontból értékelte a kft. és az önkormányzat közötti jogviszonyt is. A felperesi fellebbezésben foglaltakra tekintettel a Fővárosi Ítélőtábla megállapította, hogy az elsőfokú bíróság ebben a tekintetben helytállóan döntött az alperesi határozat indokainak elfogadásával, kiegészítésével, mindez azonban a felperes jogorvoslati kérelmének, majd kereseti kérelme elbírálásának szükségtelen indoka volt. A Fővárosi Ítélőtábla megismétli: az üzletrész értékesítésére, beszerzés hiányában, nem alkalmazhatók a közbeszerzési normák, így nem kerülhet sor a Kbt. szerinti in-house szabályok, és a szolgáltatási koncesszió előírásainak figyelembevételére sem. Az üzletrész eladását követően beálló, vélelmezett jogi helyzet közbeszerzési értékelésére az üzletrész eladása kapcsán nincs lehetőség. 
Mindezek alapján, az indokolás fentiek szerinti pontosításával, a Fővárosi Ítélőtábla polgári perrendtartásról szóló 1952. évi III. tv. (a továbbiakban: Pp.) 253. §-ának (2) bekezdése alapján helybenhagyta az elsőfokú bíróság helytálló ítéletét.
Az alperes javára a Pp. 75. §-ának (2) és (3) bekezdése folytán perköltség nem merült fel, míg illeték feljegyzési jog folytán le nem rótt fellebbezési illeték viselésére a 6/1986. (VI. 26.) IM. számú rendelet 13. §-ának (2) bekezdése alapján köteles a felperes.

Dr. Rothermel Erika s. k.,	Huszárné dr. Oláh Éva s. k.,
	tanácselnök	előadó bíró

Dr. Losonczy Erzsébet s. k.,
bíróBÍRÓSÁGI ÍTÉLETEK


		</pre>
	
    </div>






		</div>

	</div>

	
<div id="footer">
	<div class="wrap">
		<div>
			<div class="f1">
				<ul class="share">
					<li><a href="https://twitter.com/K6_TW">O<em>T</em></a></li>
					
					<li><a href="http://www.facebook.com/pages/K%C3%B6zbeszerz%C3%A9si-Hat%C3%B3s%C3%A1g/100693676739630">O<em>f</em></a></li>
					
				</ul>

				<div class="impressum">
					<a href="/">Főoldal</a>&nbsp;&nbsp;/&nbsp;
					<a href="/sitemap/">Oldaltérkép</a>&nbsp;&nbsp;/&nbsp;
					<a href="/mutat/775/">Impresszum</a>&nbsp;&nbsp;/&nbsp;
					<a href="/mutat/1241/">Adatvédelem</a>
				</div>

			</div>
			<div class="f2">
				<h2>Kiemelt oldalaink</h2>
				<ul>
					<li><a href="/magunkrol/elerhetosegek/" >Elérhetőségek</a></li><li><a href="/jogorvoslat/tudnivalok/" >Jogorvoslati tudnivalók </a></li><li><a href="/adatbazis/keres/tanacsado/" >Hivatalos közbeszerzési tanácsadók</a></li>
				</ul>
			</div>
			<div class="f3">
				<h2>Legnépszerűbb</h2>
				<ul>
					<li><a href="/adatbazis/keres/hirdetmeny/" >Hirdetmények</a></li><li><a href="/adatbazis/keres/dbhatarozat/" >Döntőbizottsági határozatok</a></li><li><a href="/adatbazis/keres/tajekoztato/" >Ajánlások, tájékoztatók</a></li>
				</ul>		
			</div>

			<div class="f4">
				<h2>Hasznos linkek</h2>
				<ul>
					

					

				</ul>		
			</div>

		</div>
		<div>
			<div class="f1">

				<div id="portlet_footer_logo">
					<div>
						<img alt="" src="/public/images/cimer.png">
						<h3>Közbeszerzési <br>Hatóság</h3>
					</div>
				</div>
				<div id="portlet_evhonlapja">
					<div>
						<a href="/mutat/1288/"><img src="/public/images/evhonlapja/ev1.png" alt="Az év honlapja különdíj - 2012" /></a>
					</div>
				</div>

			</div>
			<div class="f2">
				<div id="portlet_footer_address">
					<div>
						<span class="address">1026 Budapest, Riadó u. 5.</span>
						<a href="http://goo.gl/maps/urPc" target="_blank" class="map">Térkép megnyitása Google Maps-en</a><br />
						<a href="mailto:kapcsolat (kukac) kt.hu" class="email">kapcsolat (kukac) kt.hu</a>
					</div>
				</div>
			</div>
			<div class="f3">
				<div id="portlet_footer_ugyfel">
					<div>
						<strong>Hivatali munkarend</strong> <br />
						<span>hétfő–csütörtök:</span> 8:00–16:30 <br />
						<span>péntek:</span> 8:00–14:00
					</div>
				</div>
			</div>
		</div>

	</div>
</div>
	

	
	<script type="text/javascript" src="/public/js/libs/modernizr-2.0.6.min.js"></script>
	<script type="text/javascript" src="/public/js/libs/jquery.min.js"></script>
	<script type="text/javascript" src="/public/js/libs/jquery.scrollTo-min.js"></script>
	<script type="text/javascript" src="/public/js/libs/jquery.cookie.js"></script>
	
<script type="text/javascript" src="/public/js/libs/jquery.scrollTo-min.js"></script>

	
	<script type="text/javascript" src="/public/js/script.js?v=20161224195429"></script>
	<script type="text/javascript" src="/public/ladybugTracker/js/ladybugTracker-light.js"></script>
	
	
	

		<script type="text/javascript">

	 var _gaq = _gaq || [];
	 _gaq.push(['_setAccount', 'UA-30935263-1']);
	 _gaq.push(['_trackPageview']);

	 (function() {
	   var ga = document.createElement('script'); ga.type = 'text/javascript'; ga.async = true;
	   ga.src = ('https:' == document.location.protocol ? 'https://ssl' : 'http://www') + '.google-analytics.com/ga.js';
	   var s = document.getElementsByTagName('script')[0]; s.parentNode.insertBefore(ga, s);
	 })();

	</script>
</body>
</html>

<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd">
<!--[if lt IE 7]> <html xmlns="http://www.w3.org/1999/xhtml" xml:lang="hu" lang="hu" class="no-js ie6"> <![endif]-->
<!--[if IE 7]>    <html xmlns="http://www.w3.org/1999/xhtml" xml:lang="hu" lang="hu" class="no-js ie7"> <![endif]-->
<!--[if IE 8]>    <html xmlns="http://www.w3.org/1999/xhtml" xml:lang="hu" lang="hu" class="no-js ie8"> <![endif]-->
<!--[if gt IE 8]><!--> <html xmlns="http://www.w3.org/1999/xhtml" xml:lang="hu" lang="hu"> <!--<![endif]-->


<head>
	<title>Közbeszerzési Hatóság - Címlap</title>
	
	<meta http-equiv="content-type" content="text/html; charset=utf-8" />
	<meta name="description" content="" />
	<meta name="keywords" content="" />
	<meta http-equiv="X-UA-Compatible" content="IE=edge,chrome=1" />
	<meta name="viewport" content="width=device-width,minimum-scale=1.0,maximum-scale=1.0,initial-scale=1.0,user-scalable=no" />
	
	<link rel="alternate" type="application/rss+xml" title="KT portál friss anyagai" href="/rss/" />

	
	<link rel="stylesheet" type="text/css" href="/public/css/fonts.css?v=20161224195222" media="screen, print"/>
	<link rel="stylesheet" type="text/css" href="/public/css/layout.css?v=20161224195222" media="screen"/>
	


	
	<link rel="stylesheet" type="text/css" href="/public/css/reset.css" media="screen"/>
	<link rel="stylesheet" type="text/css" href="/public/css/style.css?v=20161224195222" media="screen, print" />
	<link rel="stylesheet" type="text/css" href="/public/css/ie8.css?v=20161224195222" media="screen"/>
	<link rel="stylesheet" type="text/css" href="/public/css/print.css?v=20161224195222" media="print"  />
	
	
	


	<link rel="profile" href="http://microformats.org/profile/hcard" />
	<link rel="shortcut icon" href="/public/images/favicon.ico" />
	
	

	<!--[if lt IE 9]>
		<script src="/public/js/libs/selectivizr.min.js"></script>
	<![endif]-->

	
</head>

<body class="article">

	<div id="fb-root"></div>
	<script>(function(d, s, id) {
	  var js, fjs = d.getElementsByTagName(s)[0];
	  if (d.getElementById(id)) return;
	  js = d.createElement(s); js.id = id;
	  js.src = "http://connect.facebook.net/hu_HU/all.js#xfbml=1";
	  fjs.parentNode.insertBefore(js, fjs);
	}(document, 'script', 'facebook-jssdk'));</script>


	<a name="content"></a>

	
	<div id="bookmarks" class="anonim">
	<div class="wrap">
		<div class="inner">

			
			<h1>Könyvjelzőim</h1>

		
				
			<p>A regisztrált és bejelentkezett felhasználók itt férhetnek hozzá a korábban könyvjelzővel megjelölt hírekhez.</p>
			<p><small>Ha ön is szeretné figyelemmel kísérni számítógépén és okostelefonján a közbeszerzésekkel kapcsolatos híreket, változásokat, nincs más dolga, mint regisztrálni.</small></p>
			<p class="buttons"><a href="/felhasznalo/regisztracio/" class="btn">Szeretnék Regisztrálni</a> <a href="#" class="btn close">Mégsem</a></p>

			<img src="/public/images/bg/bookmarks-nonlogin.png" alt="" />

			<span class="close">(FX)</span>


		


		</div>
		<div class="menu">
			
			<ul class="clearfix">
				
			</ul>
		</div>
	</div>

	<div id="handle"><img src="/public/images/bg/bookmarks-handle.png" alt="" /></div>

</div>
	<div id="oldbrowser">
	<p>
		Az Internet Explorer Ön által használt változatát<br /> a Közbeszerzési Hatóság portálja nem támogatja.
	</p>	
	<p class="small">Kérjük töltse le az alábbi böngészők friss verzióját.</p>

	<hr />
	<table>
		<tr>
			<td>
				<a target="_blank" href="http://www.microsoft.com/hun/windows/internet-explorer/">
					<img src="/public/images/buttons/oldbrowser/ie.png" alt="Internet Explorer" />
					<span>Internet Explorer</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.google.com/chrome/?hl=hu">
					<img src="/public/images/buttons/oldbrowser/chrome.png" alt="Google Chrome" />
					<span>Google Chrome</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.mozilla-europe.org/hu/firefox/">
					<img src="/public/images/buttons/oldbrowser/ff.png" alt="Mozilla Firefox" />
					<span>Mozilla Firefox</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.apple.com/hu/safari/download/">
					<img src="/public/images/buttons/oldbrowser/safari.png" alt="Safari" />
					<span>Safari</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.opera.com/">
					<img src="/public/images/buttons/oldbrowser/opera.png" alt="Opera" />
					<span>Opera</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			
		</tr>
	</table>
	<hr />

	<p class="sec">Your browser is no longer supported. </p>
	<p class="small">Please download a modern browser from above.</p>

	<p class="legal">
		Közbeszerzési Hatóság | <a href="mailto:kapcsolat@kt.hu">kapcsolat@kt.hu</a>
	</p>
</div>
	<a href="#top" id="backtotop">vissza a lap <br />tetejére</a>


<div id="quicksearch">
	<div class="wrap">
		
		<form action="/adatbazis/gyorskereses/" method="GET">
			<fieldset>

				

				<input type="hidden" name="tipus" value="tartalom" />
				

				<input type="text" name="q" placeholder="Keresés hírekben, cikkekben, publikációkban" />
				<button type="submit">Keresés</button>
				<button type="button" class="close">Fu</button>

				<h2>Részletes keresés az egyes témakörökben</h2>
				
				<ul>
					<li><a href="/keres/">Hírek, cikkek, publikációk</a></li>
					<li><a href="/adatbazis/keres/tajekoztato/">Ajánlások, tájékoztatók, útmutatók</a></li>
					<li><a href="/adatbazis/keres/ajanlatpublikaciok/">Ajánlatkérői publikációk</a></li>
					<li><a href="/adatbazis/keres/ajanlatkero/">Bejelentkezett ajánlatkérők</a></li>
				</ul>
				<ul>
					<li><a href="/adatbazis/keres/dbhatarozat/">Döntőbizottsági és bírósági határozatok</a></li>
					<li><a href="/adatbazis/keres/ebitelet/">Európai Bíróság ítéletei</a></li>
					<li><a href="/adatbazis/keres/tanacsado/">Hivatalos közbeszerzési tanácsadók</a></li>
					<li><a href="/adatbazis/keres/hirdetmeny/">Közbeszerzési Értesítő</a></li>
				</ul>
				<ul>
					<li><a href="/adatbazis/keres/oktatas/">Közbeszerzési oktatás</a></li>
					<li><a href="/adatbazis/keres/ajanlattevo/">Minősített ajánlattevők</a></li>
					<li><a href="/nyilvantartas/tanacsado/lista/">Felelős akkreditált közbeszerzési szaktanácsadók jegyzéke</a></li>
					<li><a href="/nyilvantartas/hntdontes/lista/">Hirdetmény nélküli eljárásokkal kapcsolatos döntések</a></li>
				</ul>

				<button type="button" class="closeup">panel elrejtése ↑</button>


			</fieldset>
		</form>
	</div>
</div>





<div id="bc">
	<ul>
		
		<li>
			
			Címlap
			
		</li>
		
	</ul>
	<button type="button"><span>Menü kibontása</span>w</button>
</div>
<div id="menu">
	<div id="evhonlapja" class="slowanim"><a href="/mutat/1288/">Különdíjas a www.kozbeszerzes.hu!</a></div>
	<div class="wrap">
		<div id="mainMenu">
			<div id="logo">
				
				<h1><a href="/">
					KÖZBESZERZÉSI
					HATÓSÁG
				</a></h1>
				
			</div>

			<ul id="langSel">
				<li><a href="/nyelvi-verziok/english/">English</a></li>

			</ul>

			<ul class="iconmenu">
				<li ><a href="/"><em>F</em><b>H</b><span>Főoldal</span></a></li>
				<li class="search"><a href="/keres/"><em>F</em><b>S</b><span>Keresés</span></a></li>
				<li><a href="/sitemap/"><em>F</em><b>s</b><span>Oldaltérkép</span></a></li>
				<li><a href="/gyik/?c=4"><em>F</em><b>M</b><span>Súgó</span></a></li>
				<li><a href="/kapcsolatok/kapcsolatfelvetel/"><em>F</em><b>E</b><span>Kapcsolat</span></a></li>
				
				<li class="accessibility"><a href="/felhasznalo/valtas/vakbarat/" title="Akadálymentes változat"><em>O</em><b>v</b><span>Akadálymentes</span></a></li>
				
			</ul>
		
			<ul class="usermenu">
				<li class="hi"><a href="/felhasznalo/belepes/">Belépés</a> / <a href="/felhasznalo/regisztracio/">Regisztráció</a></li>
				<li class="hi small"><a href="/felhasznalo/emlekezteto/">Jelszó-emlékeztető</a></li>
			</ul>
		
		
		</div>
		<div id="subMenu">
			
			<div>
				<h2><a href="#top">Hatóság</a></h2>
				<ul>
					
					<li ><a href="/magunkrol/bemutatkozas">Bemutatkozás</a></li>
					
					<li ><a href="/magunkrol/szervezeti-felepites">Szervezeti felépítés</a></li>
					
					<li ><a href="/magunkrol/kozbeszerzesek-tanacsa">Közbeszerzések Tanácsa </a></li>
					
					<li ><a href="/magunkrol/dontobizottsag">Döntőbizottság</a></li>
					
					<li ><a href="/magunkrol/kozerdeku-adatok">Közérdekű adatok</a></li>
					
					<li ><a href="/magunkrol/elerhetosegek">Elérhetőségek</a></li>
					
					<li ><a href="/magunkrol/egyuttmukodesi-megallapodasok">Együttműködések</a></li>
					
					<li ><a href="/magunkrol/allasajanlatok">Állásajánlatok</a></li>
					
				</ul>
			</div>
			
			<div>
				<h2><a href="#top">Jogorvoslat</a></h2>
				<ul>
					
					<li ><a href="/jogorvoslat/tudnivalok">Tudnivalók</a></li>
					
					<li ><a href="/jogorvoslat/jogorvoslati-kerelmek-listaja">Kérelmek</a></li>
					
					<li ><a href="/jogorvoslat/hatarozatok-listaja">Határozatok</a></li>
					
					<li ><a href="/jogorvoslat/targyalasi-naptar">Tárgyalási naptár</a></li>
					
					<li ><a href="/jogorvoslat/kozlemenyek">Közlemények</a></li>
					
				</ul>
			</div>
			
			<div>
				<h2><a href="#top">Jogi háttér</a></h2>
				<ul>
					
					<li ><a href="/jogi-hatter/hazai-szabalyozas">Hazai szabályozás</a></li>
					
					<li ><a href="/jogi-hatter/eu-s-szabalyozas">EU-s szabályozás</a></li>
					
					<li ><a href="/jogi-hatter/hirdetmenyekk">Hirdetmények</a></li>
					
					<li ><a href="/jogi-hatter/europai-birosag-iteletei">Európai Bíróság ítéletei</a></li>
					
					<li ><a href="/jogi-hatter/eu-s-hatteranyagok">EU-s háttéranyagok</a></li>
					
					<li ><a href="/jogi-hatter/ppn">PPN</a></li>
					
					<li ><a href="/jogi-hatter/jogalkalmazas-elosegitese">Jogalkalmazás elősegítése</a></li>
					
				</ul>
			</div>
			
			<div>
				<h2><a href="#top">Tevékenységek</a></h2>
				<ul>
					
					<li ><a href="/tevekenysegek/eves-beszamolo">Éves beszámoló</a></li>
					
					<li ><a href="/tevekenysegek/kozbeszerzesi-oktatas">Közbeszerzési oktatás</a></li>
					
					<li ><a href="/tevekenysegek/nyilvantartasok-vezetese">Nyilvántartások vezetése</a></li>
					
					<li ><a href="/tevekenysegek/szerzodes-ellenorzes">Szerződés-ellenőrzés</a></li>
					
					<li ><a href="/tevekenysegek/kozbeszerzesi-etikai-kodex">Közbeszerzési Etikai Kódex</a></li>
					
					<li ><a href="/tevekenysegek/konferenciak">Konferenciák</a></li>
					
					<li ><a href="/tevekenysegek/nemzetkozi-kapcsolattartas">Nemzetközi kapcsolattartás</a></li>
					
					<li ><a href="/tevekenysegek/kozbeszerzesi-statisztikak">Közbeszerzési statisztikák</a></li>
					
				</ul>
			</div>
			
			<div>
				<h2><a href="#top">Kapcsolatok</a></h2>
				<ul>
					
					<li ><a href="/kapcsolatok/tanusito-vedjegyek">Tanúsító védjegyek</a></li>
					
					<li ><a href="/kapcsolatok/kapcsolatfelvetel">Kapcsolatfelvétel</a></li>
					
				</ul>
			</div>
			
		</div>
	</div>
</div>


	

	<div class="container article">

		
		<div class="wrap">
			
    
    <div class="lead">
        <h1></h1>

            <table class="ertesitofej">
                <tr>
                    <th>Közbeszerzési Értesítő száma:</th>
                    <td>2008/11</td>
                </tr>
                <tr>
                    <th>Beszerzés tárgya:</th>
                    <td></td>
                </tr>
                <tr>
                    <th>Hirdetmény típusa:</th>
                    <td>Bírósági határozat KÉ</td>
                </tr>
                <tr>
                    <th>Eljárás fajtája:</th>
                    <td></td>
                </tr>
                <tr>
                    <th>Közzététel dátuma:</th>
                    <td>2008.01.25.</td>
                </tr>
                <tr>
                    <th>Iktatószám:</th>
                    <td>0694/2008</td>
                </tr>
                <tr>
                    <th>CPV Kód:</th>
                    <td></td>
                </tr>
                <tr>
                    <th>Ajánlatkérő:</th>
                    <td></td>
                </tr>
                <tr>
                    <th>Teljesítés helye:</th>
                    <td></td>
                </tr>
                <tr>
                    <th>Ajánlattételi/részvételi jelentkezési határidő:</th>
                    <td></td>
                </tr>
                <tr>
                    <th>Nyertes ajánlattevő:</th>
                    <td></td>
                </tr>
                <tr>
                    <th>Ajánlatkérő típusa:</th>
                    <td></td>
                </tr>
                <tr>
                    <th>Ajánlatkérő fő tevényeségi köre:</th>
                    <td></td>
                </tr>
				<tr>
					<th>Letöltés:</th>
					<td>
						<a href="/ertesito/pdf/portal_0694_2008/" target="_blank">Hirdetmény letöltése PDF formátumban</a>
					</td>
			    </tr>
                
            </table>

    </div>



    <div class="content hirdetmenytartalom">
	
		<pre>
		
bíró
FŐVÁROSI BÍRÓSÁG (0694/2008)

19.K.33.081/2007/4.

A bíróság a dr. Kiss Elemér ügyvéd (1065 Budapest, Podmaniczky u. 16.) által képviselt Pharmadose Kereskedelmi és Egészségügyi Szolgáltató Kft. (1061 Budapest, Király u. 12.) I. r. és dr. Bűrös László ügyvéd (1092 Budapest, Kinizsi u. 21–25.) által képviselt Vác Város Önkormányzata (2600 Vác, Március 15. tér 11.) II. r. felpereseknek a dr. Szvetnik Ágnes jogtanácsos által képviselt Közbeszerzések Tanácsa Közbeszerzési Döntőbizottság (1024 Budapest, Margit krt. 85.) alperes ellen közbeszerzési ügyben hozott közigazgatási határozat bírósági felülvizsgálata iránt indult perében az alulírott helyen és napon megtartott nyilvános tárgyaláson meghozta a következő

ÍTÉLET-et:

A bíróság a felperesek keresetét elutasítja.
Kötelezi a bíróság az I. r. és II. r. felpereseket, hogy 15 nap alatt fizessenek meg az alperesnek külön-külön 15 000 (tizenötezer)–15 000 (tizenötezer) forint perköltséget.
Kötelezi a bíróság az I. r. felperest, hogy fizessen meg az államnak – az állami adóhatóság külön felhívására – 16 500 (tizenhatezer-ötszáz) forint kereseti illetéket.
A II. r. felperes által le nem rótt kereseti illetéket az állam viseli.
Az ítélet ellen a kézbesítésétől számított nyolc napon belül a Fővárosi Ítélőtáblához lehet fellebbezni. A fellebbezést négy példányban a Fővárosi Bíróságon kell előterjeszteni.

INDOKOLÁS

A II .r. felperes 2007. március 7-én az Európai Unió Hivatalos Lapjának 46. számában 2007/S 46-056587 szám alatt ajánlati felhívást tett közzé nyílt eljárás megindítására szállítási szerződés keretében a Jávorszky Ödön Kórház (Vác) gyógyszerrel történő ellátása és az intézeti gyógyszertár működtetése vállalkozási tevékenységgel kiegészítve tárgyában. A II. r. felperes a hirdetményt 2007. április 6-án az Európai Unió Hivatalos Lapjának 68. számában 2007/S 68-083039 szám alatt módosította. Az ajánlati felhívás II.1.5) pontja értelmében a szerződés tárgya a váci Jávorszky Ödön Kórház (melynek jelenlegi kapacitása: kb. 500 000 fő/év járóbeteg-ellátás, 25 000 fő/év fekvőbeteg-ellátás, 622 kórházi ágy) intézeti gyógyszertárának működtetése, beleértve a vényt elfogadó részleget is. Emellett feladat a kórház gyógyszerrel történő ellátása, a teljes körű rendszer megszervezése és működtetése. Az intézeti gyógyszertár és a vényforgalmat bonyolító gyógyszertár jelenlegi helyiségeinek rekonstrukciója, felújítása, építészeti és technikai fejlesztése a szolgáltatás megkezdésétől számított 12 hónapon belül. A nyertes ajánlattevő kötelezettsége, hogy a jogerős építési engedély megszerzésétől számított 12 hónapon belül az intézmény területén szakmai követelményeket kielégítő új, vényforgalmat lebonyolító gyógyszertári részleget épít fel.
A felhívás III.2.3) pontja alapján a műszaki, illetve szakmai alkalmasság megítéléséhez szükséges adatok és a megkövetelt igazolási mód: az ajánlattevő és a közbeszerzésekről szóló 2003. évi CXXIX. törvény (továbbiakban: Kbt.) 71. § (1) bekezdés b) pontja szerinti alvállalkozók műszaki alkalmasságát igazoló okmányok a Kbt. 67. § (1) bekezdés a) pontja szerint a következő módon:
– intézeti gyógyszertár működtetésére vonatkozó referenciák 2004., 2005., 2006. évekből a Kbt. 68. § (1) bekezdés a) pontja szerint. Az alkalmasság minimumkövetelményei: az ajánlattevőnek és a Kbt. 71. § (1) bekezdés b) pontja szerinti alvállalkozójának rendelkeznie kell a vizsgált hároméves időszakban (2004., 2005., 2006.) legalább egy, egészségügyi intézménytől mint megrendelőtől származó, évi legalább 400 millió forint forgalmat bonyolító és legalább 622 kórházi ággyal rendelkező egészségügyi intézményben működő intézeti gyógyszertár legalább kétéves folyamatos működtetésére vonatkozó referenciával. A felhívás VI.3.8) pontja alapján az ajánlatkérő hiánypótlást nem biztosít.
Az ajánlattételi határidőre, 2007. május 25-ig az I. r. felperes nyújtott be ajánlatot. Az ajánlatának 180. oldalán található a Vas Megye és Szombathely Megyei Jogú Város Markusovszky Kórházának főigazgató főorvosa által 2005. augusztus 19-én kiállított igazolás, mely szerint a közbeszerzési eljárás eredményeként 2000. október 20-án kötött szerződés alapján az I. r. felperes működteti/üzemelteti az 1309 betegággyal rendelkező kórház intézeti gyógyszertárát. Ezen szolgáltatás keretében biztosítja a kórház teljes körű gyógyszer-, diagnosztikum-, reagens- és vegyszer-, valamint kötszer-, varrófonal- és fertőtlenítőszer-ellátását. A teljesítés évenkénti értéke a 800 millió forint összeget meghaladja. Az I. r. felperes az intézeti gyógyszertár működtetésével a kórházat kiszolgálja. A szolgáltatás a szerződés megkötésével kezdve folyamatos, és jelenleg is teljesítés alatt van.
A II. r. felperes 2007. június 1-jén kelt felvilágosításkérésére az I. r. felperes által 2007. június 4-én adott válasz szerint a Vas Megye és Szombathely Megyei Jogú Város Markusovszky Kórháza és az I. r. felperes között 2000. október 20-án létrejött szerződés teljesítése a szerződés megkötésének napjától 2005. december 31-ig tartott. A szolgáltatás a kórház felé a szerződéskötéstől kezdve annak lejártáig, azaz 2005. december 31-ig folyamatos volt. Egyúttal csatolta a Hungaropharma Rt., a MedWinners Kft. és alvállalkozója, a GR Goodwill Research Kft. és a Vas Megyei Markusovszky Kórház között 2000. október 20-án létrejött szerződést, melynek 11. § a) pontja szerint az ajánlattevők kijelentik, hogy a IV. számú mellékletben meghatározott gyógyszertár működtetésére közös gazdasági társaságot hoznak létre, mely gazdasági társaság az I. r. felperes. Az I. r. felperes továbbá csatolta a Fővárosi Bíróság mint cégbíróság 2001. január 8-án hozott Cg.01-09-693547/3. számú cégbejegyző végzését. Az I. r. felperes a válaszának 2007. június 5-én kelt kiegészítésében hivatkozott a közötte és a Vas Megye és Szombathely Megyei Jogú Város Markusovszky Kórház között 2000. október 20-án létrejött szerződés 18. § a) pontjában foglaltakra, mely szerint a szerződés rendes felmondással legkorábban 2006. január 1-jei hatállyal mondható fel, mely egyértelműen igazolja, hogy a szolgáltatás 2006. január 1-jéig folyamatos volt a kórház részére. Egyúttal csatolta a kórház részére 2006. január 10-én kiállított P5VSZ-00121. és P5VSZ-00122. sorszámú számlákat a 2005. december havi működtetési díjról és az egységes egyéni gyógyszerellátási rendszerre vonatkozóan, valamint a számlák ellenértékének átutalását igazoló bankszámlakivonatot.
A II. r. felperes a 2007, június 13-án tartott eredményhirdetésen az I. r. felperest hirdette ki nyertes ajánlattevőként.
Morvayné dr. Vígh Katalin, a Közbeszerzések Tanácsának tagja 2007. június 15-én jogorvoslati eljárás hivatalbóli megindítására irányuló kezdeményezést nyújtott be a II. r. felperes közbeszerzési eljárása ellen, melyben kérte a jogsértés megállapítását és bírság kiszabását. Álláspontja szerint a II. r. felperes a közbeszerzési eljárás során megsértette a Kbt. 1. § (1) bekezdését, mert az I. r. felperes nem felelt meg a felhívásban előírt referenciakövetelménynek, ennek ellenére a II. r. felperes nem minősítette érvénytelenné az ajánlatát, és nyertes ajánlattevőként hirdette ki.
Az alperes a 2007. június 18-án hozott D.293/3/2007. számú végzésében a Kbt. 332. § (2) bekezdésének b) pontja alapján ideiglenes intézkedéssel megtiltotta az eljárást lezáró szerződés megkötését.
Az alperes a 2007. július 9-én hozott D.293/9/2007. számú határozatában megállapította, hogy a II. r. felperes megsértette a Kbt. 88. § (1) bekezdésének e) pontjára tekintettel a Kbt. 81. § (3) bekezdését és Kbt. 91. § (1) bekezdését, ezért a II. r. felperes eljárást lezáró döntését megsemmisítette, és vele szemben 3 000 000 forint bírságot szabott ki. Határozatának indokolásában a Kbt. 65. § (1) bekezdésére, Kbt. 67. § (3) bekezdésének a) pontjára, Kbt. 68. § (1) bekezdésének a) pontjára, Kbt. 69. § (2) bekezdésére, Kbt. 81. § (1)–(3) bekezdésére és Kbt. 88. § (1) bekezdésének e) pontjára hivatkozással kifejtette, hogy az I. r. felperes ajánlata a II. r. felperes referenciára vonatkozó tartalmi elvárásainak megfelelt a tekintetben, hogy az egy 1309 betegággyal rendelkező egészségügyi intézményben működő, évi 800 millió forint forgalmat lebonyolító intézeti gyógyszertár működtetésére vonatkozott, azonban az ajánlatból nem állapítható meg a 2004., 2005. és 2006. évből származó kétéves folyamatos működésre vonatkozó előírás. A referenciaigazolás a szolgáltatás folyamatos teljesítését 2000. október 20-tól 2005. augusztus 19-ig, a referencia kiállításáig igazolta, de a II. r. felperes előírásai szerint jelen esetben csak a 2004. január 1-től kezdődő időszak vehető figyelembe. Így a referencia alapjául szolgáló időszak 2004. január 1-jétől 2005. augusztus 19-ig tart, mely a két éves időtartamnak nem felel meg. A „szolgáltatás a szerződés megkötésétől kezdve folyamatos és jelenleg is teljesítés alatt van” kijelentésből nem vonható le olyan következtetés, hogy a szolgáltatás a hiányzó, 2005. augusztus 20-től 2006. január 1-jéig terjedő időszakban is fennállt. Az alkalmasság igazolásának módja a szerződést kötő másik fél által kiadott vagy aláírt igazolás volt, melynek tartalmából nem állapítható meg az alkalmassági feltétel fennállta. A II. r. felperes kizárta a hiánypótlást, így a hiány kiegészítő tájékoztatás során sem pótolható. A II. r. felperes jogsértően hirdetett ki olyan ajánlattevőt az eljárás nyerteseként, aki nem felel meg a szerződés teljesítéséhez szükséges alkalmassági követelményeknek.
Az alperes a Kbt. 340. § (3) bekezdésének e) pontja, Kbt. 341. § (3) és (4) bekezdése alapján indokoltnak tartotta a II. r. felperessel szemben a bírság kiszabását, mert a II. r. felperes súlyos jogsértést valósított meg azáltal, hogy alkalmatlan, ezáltal érvénytelen ajánlatot tevő ajánlatát értékelte és hirdette ki az eljárás nyerteseként. A bírság összegének meghatározása során figyelembe vette a jogsértés súlyát, a beszerzés értékét és a jogsértés reparálhatóságát.
Az I. r. felperes keresetében az alperes határozatának felülvizsgálatát és annak és az alperes ideiglenes intézkedést elrendelő végzésének hatályon kívül helyezését kérte. Perköltségre igényt tartott. Álláspontja szerint az alperes a határozatában nem különítette el egymástól a Kbt.-ben szabályozott felvilágosításkérés és hiánypótlás jogintézményét, valamint egybemosta a szakmai alkalmasság követelményét és annak a közbeszerzési eljárásban történő igazolását. A felvilágosításkérés az ajánlatkérő által megjelölt ismeretbeli hiány pótlására szolgáló tájékoztatás, azaz maga a tény, illetve körülmény, melyről a felvilágosítást kérik és megadják, nem hiányos, csupán az ajánlatkérő ismeretei hiányosak arra vonatkozóón. A Kbt. 85. §-a értelmében felvilágosításkérésnek az alkalmassággal kapcsolatos igazolások tartalmának tisztázása érdekében is helye van, mely kifejezetten megerősíti azt a törvényhozói szándékot, hogy az igazolás kisebb hiányosságai törvényesen korrigálhatóak legyenek. Az alperes a határozatában a felvilágosításkérés jogintézményét a hiánypótlás egyik esetének minősítette, ezáltal kiüresítette a Kbt. 85. §-ában foglalt szabályt. Az alkalmassága objektív követelmény, és a közbeszerzési eljárás során a felvilágosításkérésre adott tájékoztatás alapján is egyértelműen bebizonyosodott, hogy alkalmas a szerződéskötésre, mert 2005. december 31-ig szerződésben állt a referenciaadóval. Tehát nem az alkalmasság, hanem az alkalmasság igazolása során merült fel ismeretbeli hiány a II. r. felperes oldalán, mely a dokumentációban szereplő referenciaigazolás tartalmára, a 2005 augusztusában folyamatban lévő szolgáltatás végpontjára vonatkozott. A kért adatok szolgáltatásával az ismeretbeli hiány megszűnt anélkül, hogy az az ajánlat módosítását eredményezte volna. A referencia alapjául szolgáló szerződés érvényes és hatályos volt a vizsgált időszakban, ezért hiánypótlásra annak megengedettsége esetén sem lett volna szükség. Megfelelt az ajánlati felhívásban előírt alkalmassági feltételnek. Az alperes határozata sérti a Kbt. 85. §-át, mert mellőzte annak a közbeszerzési eljárásban történő alkalmazását.
A II. r. felperes keresetében az alperes határozatának felülvizsgálatát és elsődlegesen annak megváltoztatását és a jogorvoslati kérelem elutasítását, míg másodlagosan az alperes határozatának részbeni megváltoztatását és a terhére kiszabott bírság mellőzését kérte. Perköltségre igényt tartott. Álláspontja szerint az I. r. felperes által csatolt referenciaigazolás a kórház két éves folyamatos működtetésének a 2004. január 1-je és 2006. december 31-e közötti időszakban történő megvalósulását illetően nem volt egyértelmű. A referenciaigazolás kibocsátásának dátuma miatt ugyanis a releváns időszakban történő két éves folyamatos működtetés megléte nem volt kétséget kizáróan megállapítható annak ellenére sem, hogy a referenciaigazolás szerint a kibocsátás időpontjában a teljesítés még folyamatban volt. A referenciaigazolás alapján viszont arra vonatkozó adat sem állt a rendelkezésére, hogy a kétéves folyamatos működtetésre vonatkozó feltétel és ezáltal az alkalmassági követelménynek való megfelelés nem állt fenn az I. r. felperes tekintetében. Az alperes álláspontjával ellentétben jogszerűen nem is lett volna módja a referenciaigazolás alapján az ajánlatnak a Kbt. 88. § (1) bekezdésének e) pontja alapján történő érvénytelenné nyilvánítására tekintettel arra, hogy az ajánlat benyújtását követően a rendelkezésre álló dokumentumok nem támasztották alá az alkalmassági követelménynek való meg nem felelést. A referenciaigazolás alapján fennálló nem egyértelmű helyzetre tekintettel élt a Kbt. 85. §-ában biztosított felvilágosításkérés lehetőségével, és kérte a referenciaigazolásban foglaltak egyértelműsítését. Az I. r. felperes által benyújtott nyilatkozat és csatolt dokumentumok alapján kétséget kizáróan meg tudta állapítani, hogy a referenciaigazolás alapján nem egyértelműen alátámasztott alkalmassági követelménynek is megfelel az I. r. felperes, azaz a vizsgált időszakban rendelkezik a kétéves folyamatos működtetésre vonatkozó referenciával. Az alperes határozata ebből következően iratellenes megállapítást tartalmaz akkor, amikor a jogsértés alapjául azt jelöli meg, hogy az I. r. felperes nem felelt meg az előírt műszaki, szakmai alkalmassági követelményeknek. Az ajánlatkérő csak abban az esetben állapíthatja meg az alkalmatlanság tényét, ha a benyújtott nyilatkozatokból, egyéb adatokból az állapítható meg, hogy az ajánlattevő nem felel meg valamely alkalmassági követelménynek. Erre a perbeli esetben nem volt megalapozottan lehetőség, és a referencianyilatkozat nem egyértelmű részének tisztázását követően megállapítható volt, hogy az I. r. felperes megfelelt a műszaki-szakmai alkalmasság körében előírt valamennyi feltételnek. A hiánypótlás lehetőségének kizárása nem jelenti a kiegészítő tájékoztatás alkalmazhatóságát a közbeszerzési eljárásban. A kiegészítő tájékoztatás keretében nem a referenciaigazolás pótlását, hanem az abban szereplő adatok tisztázását kérte.
Az alperes a bírság összegének meghatározása során nem a jogszabályban előírt követelményeknek megfelelően járt el tekintettel arra, hogy a bírság összegét téves jogalapon nyugvó határozat alapján határozta meg, figyelmen kívül hagyta azt a tényt, hogy a közbeszerzési eljárásban benyújtott dokumentumok tartalma alapján az I. r. felperes ajánlata valamennyi alkalmassági követelménynek megfelelt, így az eljárást lezáró döntés érdemben nem ellentétes a Kbt.-ben rögzített alapelvi rendelkezésekkel. Nem állapítható meg a terhére súlyos jogsértés, mert a döntése megfelelt a Kbt. rendelkezéseinek.
Az alperes ellenkérelmében – fenntartva a határozatában foglaltakat – a felperesek keresetének elutasítását és a perköltségben történő marasztalásukat kérte. Álláspontja szerint a határozata megalapozott és jogszerű. Az I. r. felperes a kórház két éves folyamatos működtetését nem a II. r. felperes által előírt módon, azaz a Kbt. 68. § (1) bekezdésének a) pontja szerinti, a szerződést kötő másik fél által kiadott vagy aláírt igazolással igazolta. Erre figyelemmel az I. r. felperes nem a folyamatos két éves működést, hanem annak egy részét igazolta, ezért a referenciaigazolása nem felelt meg a felhívásban foglaltaknak, így a szerződés teljesítésére nem alkalmas, az ajánlata érvénytelen. Az ajánlattevő a referenciaigazolást nem egészítheti ki, egyértelműsítheti számlával, bankkivonattal, kizárólag a szerződést kötő másik fél által kiállított vagy aláírt igazolás fogadható el, ezért nincs relevanciája a felvilágosításkérés intézménye II. r. felperes által történt alkalmazásának, hiszen az I. r. felperes egyértelmű felvilágosítása nem teszi teljessé az egyébként hiányos referenciaigazolást. A referenciaigazolás tartalmi hiánya nem pótolható a közbeszerzési eljárásban, különösen nem pótolható az I. r. felperes által tett nyilatkozattal, hiszen az nem felel meg a II. r. felperes által előírt igazolási módnak. A határozata tartalmazza a bírság kiszabása és összegének meghatározása során figyelembe vett szempontokat, a mérlegelése okszerű volt, és a bírság összegét a törvényi keretek között határozta meg.
A felperesek keresete nem alapos.
A bíróság az alperes határozatát a Kbt. 346. § (1) bekezdése és a Pp. 324. § (2) bekezdésének c) pontja alapján a keresetek és az ellenkérelem keretei között vizsgálta felül.
A Kbt. 65. § (1) bekezdése szerint az ajánlatkérő az ajánlati felhívásban köteles előírni az ajánlattevő pénzügyi és gazdasági, valamint műszaki, illetőleg szakmai alkalmasságának feltételeit és igazolását. Az alkalmasság feltételeit és igazolását – a közbeszerzés értékének tíz százalékát meghaladó mértékben igénybe venni kívánt alvállalkozók esetében is [71. § (4) bekezdése] – az ajánlatkérő kizárólag a Kbt. 66–69. §-ban meghatározott módon írhatja elő. A Kbt. 67. § (1) bekezdésének a) pontja alapján az ajánlattevőnek és a közbeszerzés értékének tíz százalékát meghaladó mértékben igénybe venni kívánt alvállalkozójának a szerződés teljesítéséhez szükséges műszaki, illetőleg szakmai alkalmassága árubeszerzés esetében – figyelemmel annak jellegére, mennyiségére, rendeltetésére – igazolható az előző legfeljebb három év legjelentősebb szállításainak ismertetésével (legalább a teljesítés ideje, a szerződést kötő másik fél, a szállítás tárgya, továbbá az ellenszolgáltatás összege vagy a korábbi szállítás mennyiségére utaló más adat megjelölésével). A Kbt. 68. § (1) bekezdésének a) pontja értelmében a Kbt. 67. § (1) bekezdése a) pontjának és (3) bekezdése a) pontjának esetét a következő módon kell igazolni: ha a szerződést kötő másik fél a Kbt. 22. § (1) bekezdésének a)–e) pontja szerinti szervezet, az általa kiadott vagy aláírt igazolással.
A Kbt. 70. § (1) bekezdése szerint az ajánlattevőnek az ajánlati felhívásban és a dokumentációban meghatározott tartalmi és formai követelményeknek megfelelően kell ajánlatát elkészítenie és benyújtania: Az ajánlatnak tartalmaznia kell különösen az ajánlattevő kifejezett nyilatkozatát az ajánlati felhívás feltételeire, a szerződés teljesítésére és a kért ellenszolgáltatásra. A Kbt. 70. § (2) bekezdése értelmében az ajánlattevőnek a kizáró okokkal kapcsolatban a 63. § (1)–(4) bekezdése szerint kell eljárnia. Az ajánlattevő köteles igazolni a szerződés teljesítéséhez szükséges pénzügyi és gazdasági, valamint műszaki, illetőleg szakmai alkalmasságát, és az erre vonatkozó igazolásokat az ajánlatban kell megadnia.
A Kbt. 81. § (1) bekezdése alapján az ajánlatok elbírálása során az ajánlatkérőnek meg kell vizsgálnia, hogy az ajánlatok megfelelnek-e az ajánlati felhívásban és a dokumentációban, valamint a jogszabályokban meghatározott feltételeknek. A Kbt. 81. § (2) bekezdése értelmében az ajánlati felhívásban foglaltaknak megfelelően kell megítélni az ajánlattevő szerződés teljesítésére való alkalmasságát vagy alkalmatlanságát. A Kbt. 81. § (3) bekezdése szerint az ajánlatkérő köteles megállapítani, hogy mely ajánlatok érvénytelenek, illetőleg van-e olyan ajánlattevő, akit az eljárásból ki kell zárni. A Kbt. 88. § (1) bekezdésének e) pontja értelmében érvénytelen az ajánlat, ha az ajánlattevő, illetőleg a közbeszerzés értékének tíz százalékát meghaladóan igénybe vett alvállalkozója nem felel meg a szerződés teljesítéséhez szükséges alkalmassági követelményeknek.
Az ajánlatkérőnek a Kbt. keretei között kell az ajánlati felhívást és a dokumentációt összeállítania, annak közzététele után az ajánlatok elbírálása során az ajánlati felhívás és a dokumentáció alapján kell az ajánlattevők alkalmasságát, az ajánlatok érvényességét és a közbeszerzési eljárás eredményét megállapítania. Az ajánlati felhívás és a dokumentáció tartalma a Kbt.-ben biztosított jogorvoslati határidőn belül megtámadható, jogorvoslati kérelem hiányában vagy annak eredménytelensége esetén pedig az ajánlati felhívásban és a dokumentációban meghatározott követelményrendszer az ajánlatkérőt köti, az abban foglaltak alapján kell döntenie az ajánlatok érvényességéről, az ajánlattevők alkalmasságáról, az esetleges kizárásukról, az ajánlattevő pedig csak az abban írt feltételeknek teljes mértékben megfelelő ajánlatával lehet résztvevője az értékelésnek. Ha az ajánlattevő a felhívásban rögzített alkalmassági feltételt nem tudja teljesíteni, akkor az ajánlatkérő köteles alkalmatlanná minősíteni. A perbeli esetben a II. r. felperes ajánlati felhívása és az általa összeállított dokumentáció ellen a jogorvoslati határidőn belül nem terjesztettek elő jogorvoslati kérelmet, ezért az abban foglaltak a jogorvoslati határidő leteltét követően már nem vitathatók, az ajánlati felhívás és a dokumentáció előírásaihoz mind a II. r. felperes, mind az I. r. felperes kötve volt.
A perbeli közbeszerzés szállítási szerződés keretében a váci Jávorszky Ödön Kórház gyógyszerrel történő ellátására és az intézeti gyógyszertár működtetésére irányult vállalkozási tevékenységgel kiegészítve. A II. r. felperes ajánlati felhívásának III.2.3) pontja az ajánlattevők szerződés teljesítésére való műszaki, illetve szakmai alkalmasságát igazoló tényezők körében részletesen tartalmazza, hogy alkalmas az ajánlattevő, ha rendelkezik a 2004–2006. évekre vonatkozóan legalább egy, egészségügyi intézménytől mint megrendelőtől származó, évi legalább 400 millió forint forgalmat bonyolító és legalább 622 kórházi ággyal rendelkező egészségügyi intézményben működő intézeti gyógyszertár legalább kétéves folyamatos működtetésére vonatkozó referenciával. Az előírt alkalmassági követelménynek való megfelelést a szerződést kötő egészségügyi intézmény általa kiadott vagy aláírt igazolással kellett az ajánlattevőnek igazolnia. A II. r. felperes a felhívásban pontosan meghatározta, hogy az ajánlatba kötelezően csatolandó referenciaigazolásnak milyen tartalmi elemekkel kell rendelkeznie, az egészségügyi intézménynek milyen időtartamra és milyen tények fennálltát kell igazolnia az ajánlattevő műszaki alkalmasságának megállapítására. A szerződést kötő egészségügyi intézmény által kiadott nyilatkozatnak a következő tényeket, adatokat kellett tartalmaznia:
1. évi legalább 400 milliós forgalmat bonyolító,
2. legalább 622 kórházi ággyal rendelkező egészségügyi intézményben működő gyógyszertárnak,
3. a 2004–2006. évek közötti időszakban legalább kétéves folyamatos működtetését. 
Az intézeti gyógyszertár működtetéséről az egészségügyi intézménynek a felhívásban pontosan meghatározott időintervallumra vonatkozóan kellett nyilatkoznia, a nyilatkozatban egyértelműen és pontosan közölnie kellett, hogy a 2004–2006. évek közötti időszakban legalább két évig folyamatosan működtette az ajánlattevő az intézeti gyógyszertárat.
Az I. r. felperes ajánlatába a műszaki-szakmai alkalmasságának igazolására csatolt, a Vas Megye és Szombathely Megyei Jogú Város Markusovszky Kórháza által kiállított igazolást összevetve az ajánlati felhívás III.2.3) pontjában meghatározott alkalmassági követelménnyel és az igazolás módjára vonatkozó előírásokkal, megállapítható, hogy a referenciaigazolás tartalmazza az évi 800 milliós forgalmat bonyolító, 1309 kórházi ággyal rendelkező egészségügyi intézményben működő intézeti gyógyszertárnak az I. r. felperes által történt működtetésére vonatkozó információt. Az igazolás a gyógyszertár működtetésnek időtartama tekintetében csak arra vonatkozóan tartalmaz nyilatkozatot, adatot, hogy az I. r. felperes a szerződés megkötésének időpontjától, 2000. október 20-tól folyamatosan működteti az intézeti gyógyszertárat, és a szerződés teljesítése az igazolás kiállításának időpontjában, 2005. augusztus 19-én folyamatban van. Az egészségügyi intézmény azonban a referenciaigazolásban nem nyilatkozott arra a követelményre vonatkozóan, hogy az I. r. felperes a 2004–2006. évek közötti időszakban két éven keresztül folyamatosan működtette az intézeti gyógyszertárat. A referencianyilatkozat igazolja az intézeti gyógyszertárnak az I. r. felperes által a 2004. január 1-jétől 2005. augusztus 19-ig terjedő időszakra vonatkozó folyamatos működtetését, azonban az igazolás tartalma alapján nem állapítható meg, hogy a szerződés teljesítése a hátralévő időszakban, 2005. augusztus 20-tól 2005. december 31-ig megtörtént, így az igazolt időtartam nem feleltethető meg a felhívásban előírt két éves időtartamnak. Erre a tényre vonatkozóan az egészségügyi intézménynek az ajánlati felhívásban meghatározott feltételeknek teljes egészében megfelelő, egyértelmű, pontos és konkrét nyilatkozatot kellett volna tennie az igazolásban, mely azonban az általa kiadott igazolásban nem lelhető fel. Ebből következően az I. r. felperes által csatolt referencianyilatkozat hiányos tartalmú volt, nem felelt meg az ajánlati felhívásban a műszaki-szakmai alkalmasság igazolásának módjára előírt követelményeknek, így az igazolás alapján nem volt megállapítható az I. r. felperesnek a szerződés teljesítésére való műszaki, illetőleg szakmai alkalmassága.
Az I. r. felperes ajánlata a Kbt. 70. § (1) és (2) bekezdésében foglaltak ellenére nem felelt meg az ajánlati felhívásban a műszaki-szakmai alkalmasság igazolására meghatározott tartalmi követelményeknek, ezért a II. r. felperesnek a Kbt. 88. § (1) bekezdésének e) pontja alapján érvénytelenné kellett volna nyilvánítania az I. r. felperes ajánlatát, melyet azonban elmulasztott. Az ajánlatba becsatolt, az ajánlatkérő által az alkalmasság igazolására előírt nyilatkozatoknak mind alaki, mind tartalmi szempontból teljes egészében meg kell felelniük a felhívásban és a dokumentációban előírt alkalmassági követelményrendszernek. Kizárólag az ajánlatkérő által meghatározott követelményrendszert teljes egészében lefedő ajánlat esetén állapítható meg az ajánlattevő szerződés teljesítésére való alkalmassága.
A Kbt. 83. § (1) bekezdése értelmében az ajánlatkérőnek az ajánlati felhívásban rendelkeznie kell arról, hogy a közbeszerzési eljárásban a hiánypótlás lehetőségét biztosítja-e, továbbá milyen körben biztosítja azt. A Kbt. 83. § (2) bekezdése szerint, ha az ajánlatkérő teljes körben biztosította a hiánypótlás lehetőségét, és az ajánlatok vizsgálata alapján ez szükséges, az összes ajánlattevő számára azonos feltételekkel lehetőséget biztosíthat a kizáró okokkal, az alkalmassággal kapcsolatos igazolások és nyilatkozatok, illetőleg az ajánlati felhívásban vagy a dokumentációban az ajánlat részeként benyújtásra előírt egyéb iratok utólagos csatolására, hiányosságainak pótlására, valamint egyéb, az ajánlattal kapcsolatos formai hiányosságok pótlására.
A Kbt. 85. §-a értelmében az ajánlatok elbírálása során az ajánlatkérő írásban és a többi ajánlattevő egyidejű értesítése mellett felvilágosítást kérhet az ajánlattevőtől a kizáró okokkal, az alkalmassággal, illetőleg az ajánlati felhívásban vagy a dokumentációban előírt egyéb iratokkal kapcsolatos nem egyértelmű kijelentések, nyilatkozatok, igazolások tartalmának tisztázása érdekében. Ez azonban nem eredményezheti az ajánlat módosítását.
A fent kifejtettek alapján az I. r. felperes által az ajánlatába a műszaki, illetve szakmai alkalmasságának igazolására csatolt referenciaigazolás hiányos tartalmú volt, nem tartalmazta a felhívásban a nyilatkozat kötelező tartalmi elemeként arra vonatkozóan előírt tényt, hogy az I. r. felperes a 2004–2006. évek közötti időszakban legalább két évig folyamatosan működtette az intézeti gyógyszertárat. A Kbt. 83. § (1) és (2) bekezdése alapján, ha az ajánlatkérő a felhívásban biztosította a hiánypótlás lehetőségét, és az ajánlatok vizsgálata alapján ez szükséges, akkor az ajánlatkérő hiánypótlás keretében lehetőséget biztosíthat – egyebek mellett – az alkalmassággal kapcsolatos igazolások és nyilatkozatok utólagos csatolására, hiányosságainak pótlására. A már becsatolt, adott tartalmú nyilatkozatok, igazolások, egyéb iratok tekintetében észlelhető hiányosság esetén lehetőség van azok formai és tartalmi hiányosságainak pótlására. Az I. r. felperes által csatolt referenciaigazolás tartalmi hiányosságát a Kbt. 83. § (1) és (2) bekezdése alapján kizárólag hiánypótlás keretében lehetett volna pótolni, azonban a II. r. felperes az ajánlati felhívásban kizárta a hiánypótlás lehetőségét, így nem volt lehetőség a tartalmi hiányosság utólagos pótlására.
A Kbt. 85. §-a lehetőséget biztosít az ajánlatkérő számára arra, hogy felvilágosítást kérjen az ajánlattevőktől az ajánlat nem egyértelmű részeinek tisztázása, pontosítása érdekében. A felvilágosításkérés intézményének célja, hogy elősegítse, növelje a közbeszerzési eljárások eredményességének lehetőségét. A nem egyértelmű kijelentések, nyilatkozatok ne eredményezzenek bizonytalanságot, eredménytelenséget, ha azok utólagos tisztázásával, pontosításával az ajánlat egyértelművé tehető. A törvény idézett rendelkezéséből az következik, hogy a felvilágosítás kérésére az ajánlat egyértelműsítése céljából kerülhet sor akkor, hogy ha az ajánlat valamely elemének bizonytalan az értelmezése. Az ajánlattevő a felvilágosításkérésre adott válaszában értelmezi és pontosítja az ajánlatát. A Kbt. 85. §-a szerinti felvilágosításkérés a kizáró okokkal, az alkalmassággal, illetőleg az ajánlati felhívásban vagy a dokumentációban előírt egyéb iratokkal kapcsolatos nem egyértelmű kijelentések, nyilatkozatok, igazolások tartalmának tisztázására, pontosítására irányulhat azzal a korlátozással, hogy a verseny tisztaságának, átláthatóságának és ajánlattevők közötti esélyegyenlőség közbeszerzési eljárásokban történő érvényesülésének biztosítása érdekében a felvilágosításkérés nem eredményezheti az ajánlat módosítását, mert az sértené a Kbt. 78. § (1) bekezdése szerinti ajánlati kötöttség követelményét. Az ajánlatok tartalmát az ajánlattevő ajánlati kötöttségének ideje alatt nem lehet módosítani sem az ajánlatkérő, sem az ajánlattevő szándéka szerint, és az ajánlatot az ajánlattevő még az ajánlatkérő hozzájárulásával sem módosíthatja, az abban foglaltakhoz kötve van.
A felvilágosításadás az ajánlat pontosításának minősül, és nem terjedhet ki az ajánlat egyes elemeinek elhagyására, törlésére, illetve pótlására, kiegészítésére vagy egyes részei tartalmának, összegének megváltoztatására, az ajánlat olyan részére, melyet az ajánlat eltérően tartalmazott a felvilágosításkérésre adott válaszhoz képest. Amennyiben a felvilágosításkérésre adott válasz kiegészítést, változást, eltérést eredményez az ajánlattételi határidőig benyújtott ajánlathoz képest, akkor az nem az ajánlat pontosításának, hanem módosításának minősül. Az ajánlat módosítását eredményezi, ha az ajánlattevő – többek között – az alkalmassággal, illetőleg az ajánlati felhívásban vagy a dokumentációban előírt egyéb iratokkal kapcsolatos kijelentések, nyilatkozatok, igazolások formai és tartalmi elemeit változtatja meg. A perbeli esetben az egészségügyi intézmény által kiállított referenciaigazolásból hiányzó tartalmi elemet kellett volna pótolni, melyre – a fent kifejtettekre tekintettel – a Kbt. 85. §-ában szabályozott felvilágosításkérés keretében nem volt jogszerű lehetőség, a felvilágosításkérésre adott válasz az I. r. felperes ajánlatának módosítását eredményezte.
Az I. r. felperes az ajánlattételi határidőre benyújtott ajánlatában csak a 2004. január 1-jétől 2005. augusztus 19-ig terjedő időszakra igazolta az intézeti gyógyszertár folyamatos működtetését, míg a II. r. felperesnek a Kbt. 85. §-a szerinti felvilágosítás kérésre adott válaszában közölte, hogy a szerződés teljesítése a szerződés megkötésének napjától 2005. december 31-ig folyamatos volt, egyúttal csatolta a szerződés teljesítésének időtartamát igazoló dokumentumokat. Az I. r. felperes a felvilágosításkérésre adott válaszában kiegészítette az ajánlatát, és saját nyilatkozatával és egyéb iratokkal igazolta az intézeti gyógyszertár kétéves időtartamú folyamatos működtetését, mely nem az ajánlat pontosítását, hanem az eredeti ajánlat módosítását jelentette, valamint a perbeli alkalmassági követelménynek való megfelelés kizárólag az egészségügyi intézmény által kiállított referencianyilatkozattal lett volna igazolható, azonban a II. r. felperes a felhívásban kizárta a hiánypótlás alkalmazását.
Mindezek alapján helytállóan állapította meg az alperes a határozatában a Kbt. 340. § (2) bekezdésének c) pontja alapján a II. r. felperes terhére a jogsértés megtörténtét, melynek jogszerű következménye volt a Kbt. 340. § (2) bekezdésének e) pontja alapján a II. r. felperes ajánlattételi felhívásának megsemmisítése.
A Kbt. 340. § (3) bekezdésének e) pontja szerint, ha a Közbeszerzési Döntőbizottság a határozatában a (2) bekezdés c)–e) pontja szerinti jogkövetkezményeket alkalmazza, egyben bírságot szabhat ki az e törvény szabályait megszegő, illetőleg a nyilvánvaló jogsértés ismeretében szerződést kötő szervezettel (személlyel), valamint a jogsértésért, illetőleg a szerződéskötésért felelős személlyel, illetőleg a szervezettel jogviszonyban álló, a jogsértésért felelős személlyel és szervezettel szemben.
A Kbt. 341. § (3) bekezdése alapján a Közbeszerzési Döntőbizottság annak eldöntésében, hogy indokolt-e a bírság kiszabása, illetőleg a bírság összegének megállapításában az eset összes körülményét – így különösen a jogsérelem súlyát, a közbeszerzés tárgyát és értékét, a jogsértésnek a közbeszerzési eljárást lezáró döntésre gyakorolt befolyását, az e törvénybe ütköző magatartás ismételt tanúsítását, a jogsértőnek az eljárást segítő együttműködő magatartását – veszi figyelembe. A bírság összegének megállapításakor figyelembe kell venni azt is, ha a jogsértés nyilvánvalóan szándékos volt. A Kbt. 341. § (4) bekezdése értelmében a 340. § (3) bekezdésének e) pontja, valamint (4)–(6) bekezdése szerinti bírság mértéke a közbeszerzés értékének legfeljebb harminc százaléka lehet.
A Kbt. 340. § (3) bekezdésének e) pontja alapján az alperesnek a jogsértés megállapítása mellett lehetősége van bírság kiszabására mint objektív jogkövetkezmény alkalmazására, míg két esetben kötelező a bírság kiszabása. Az egyik eset a Kbt. 340. § (4) bekezdése értelmében a közbeszerzési eljárás jogtalan és rosszhiszemű mellőzésévei megvalósuló jogsértés, míg a másik eset a Kbt. 340. § (5) bekezdése alapján a 16. § szerinti éves statisztikai összegzésnek a Közbeszerzések Tanácsa részére történő megküldésére vonatkozó kötelezettség elmulasztása. Ezen eseteket kivéve a Kbt. 341. § (3) bekezdésében meghatározott keretek között nem kötelező az alperes számára a bírság kiszabása [Kbt. 340. § (3) bekezdésének e) pontja, 340. § (6) bekezdése]. Az alperes olyan mérlegelési jogkörrel rendelkezik, amely lehetővé teszi számára akár a bírság alkalmazását, akár annak mellőzését. Ez a jog azonban csak a Kbt. 341. § (3) bekezdésének keretei között gyakorolható, és az alperesnek indokát kell adnia a bírság alkalmazásának vagy mellőzésének, ezáltal biztosítva a bírósági felülvizsgálat esetén az érdemi elbírálást. Az egységes elbírálás követelménye és az arányosság elvének érvényesülése érdekében a Kbt. a bírság kiszabása indokoltságának eldöntését és összegének megállapítását korlátozza azáltal, hogy meghatározza egyrészt a bírság kiszabásának indokoltságakor és összegének megállapításakor értékelendő szempontokat, másrészt a bírság legmagasabb mértékét. Ugyanakkor a konkrét ügy sajátosságaira tekintettel az eset összes körülménye körében további szempontokat is lehet értékelni.
A bírság kiszabásának indokoltságát és összegét az alperes mérlegelés alapján dönti el. A Pp. 339/B. §-a értelmében a mérlegelési jogkörben hozott közigazgatási határozat akkor tekintendő jogszerűnek, ha a közigazgatási szerv a tényállást kellő mértékben feltárta, az eljárási szabályokat betartotta, a mérlegelés szempontjai megállapíthatóak, és a határozat indokolásából a bizonyítékok mérlegelésének okszerűsége kitűnik. A bírságolásra vonatkozó kétszeres mérlegelési kötelezettség következtében a határozatból egyértelműen ki kell tűnnie, hogy mely okból döntött az alperes a bírság kiszabása mint jogkövetkezmény alkalmazása mellett, és annak mértékét milyen szempontok alapján határozta meg: amennyiben a bírság kiszabását megalapozó jogsértés megtörtént, és a bírság kiszabásának indokoltságát és összegét az alperes a Kbt. 341. § (3) bekezdésében foglalt keretek kőzött állapította meg, a mérlegelésnél irányadó valamennyi szempontot helyesen alkalmazta, és azokat megfelelően indokolta, akkor a bíróságnak nincs jogszabályi lehetősége a mérlegelés szempontjainak felülmérlegelésére, és a kiszabott bírság mellőzésére vagy mérséklésére. A jogorvoslati eljárásban kiszabott bírság mellőzésére vagy összegének megváltoztatására akkor kerülhet sor, ha a bíróság olyan új tényt vagy körülményt állapít meg, amely a bírság mellőzését vagy összegének módosítását indokolhatja. Jogszabályi felhatalmazás hiányában a bíróságnak nincs lehetősége méltányosság gyakorlására sem.
A II. r. felperes a per során nem hivatkozott olyan szempontra, amelyet az alperes a Kbt. 341. § (3) bekezdésében foglalt kötelezettsége ellenére nem értékelt volna. A II. r. felperes részéről a bírság mellőzésének indokaként előadott körülmények értékelése alapján megállapítható, hogy a II. r. felperes által elkövetett jogsértés súlyos, mert a perbeli esetben a II. r. felperes elmulasztotta érvénytelenné nyilvánítani az I. r. felperes ajánlatát, és az érvénytelen ajánlatot benyújtó I. r. felperest hirdette ki nyertes ajánlattevőként: A Kbt. 3. §-a értelmében e törvény szabályaitól csak annyiban lehet eltérni, amennyiben e törvény az eltérést kifejezetten megengedi. A Kbt. kogens szabályozást tartalmaz, a közbeszerzési eljárások résztvevőit objektív felelősség terheli az eljárások lefolytatásakor, és a Kbt. objektív alapú jogsértést állapít meg a jogsértést elkövető terhére. A közbeszerzési eljárások részvevőivel szemben általánosan elvárt követelmény és jogszabályon alapuló kötelezettségük a Kbt. szabályainak betartása, a közbeszerzési eljárások megalapozott és jogszerű lefolytatása. E körülmények vizsgálata a bírság kiszabásakor nem mellőzhető, a jogszerű magatartás hiánya a jogsértő terhére esik. A bírság kiszabása a jogsértés objektív jogkövetkezménye, és jogszabályi felhatalmazás hiányában az alperes és a bíróság nem jogosult méltányosság gyakorlására.
Az alperes határozatában ismertetett szempontok a bírság kiszabásának indokoltságát és összegének megállapítását megfelelően alátámasztották. Az alperes a jogsértés súlyával, az ügy összes körülményével arányban álló bírságot szabott ki a II. r. felperessel szemben. Ehhez mérten a II. r. felperes keresetében nem jelölt meg olyan új tényt vagy körülményt, mely alapján az alperesi mérlegelés jogszerűtlensége megállapítható lett volna, illetve amelynek figyelembevételét az alperes elmulasztotta, ezért nem volt helye a határozat részbeni megváltoztatásának és a kiszabott bírság mellőzésének vagy összege mérséklésének.
A Kbt. 332. § (1) bekezdése alapján a Közbeszerzési Döntőbizottság a folyamatban lévő ügyben kérelemre vagy hivatalból – a jogorvoslati eljárással érintett közbeszerzési eljárás (vagy beszerzés) alapján történő szerződéskötésig – az eset összes körülményére tekintettel ideiglenes intézkedés elrendeléséről dönthet, ha valószínűsíthető a közbeszerzésre, valamint a közbeszerzési eljárásra vonatkozó jogszabályok rendelkezéseinek, illetőleg alapelveinek megsértése vagy ennek veszélye fennáll. A Kbt. 332. § (2) bekezdése alapján a Közbeszerzési Döntőbizottság ideiglenes intézkedésként
a) a közbeszerzési eljárás felfüggesztését rendeli el;
b) a még meg nem kötött szerződés megkötését megtiltja;
c) felszólítja a közbeszerzési eljárás ajánlatkérőjét, hogy az eljárásba a kérelmezőt vonja be.
A folyamatban lévő jogorvoslati eljárásban a közbeszerzési eljárás vagy az annak mellőzésével történő beszerzés alapján történő szerződéskötésig kérelemre vagy hivatalból a Kbt. 332. § (1) bekezdése alapján az alperes ideiglenes intézkedést tehet abban az esetben, ha valószínűsíthető a közbeszerzésre és a közbeszerzési eljárásra irányadó jogszabályok rendelkezéseinek vagy alapelveinek megsértése, vagy annak veszélye fennáll. Az ideiglenes intézkedés célja – olyan időpontban, amikor az ajánlatkérő és a nyertes ajánlattevő a közbeszerzési eljárást lezáró szerződést még nem kötötte meg – a közbeszerzésre, valamint a közbeszerzési eljárásra vonatkozó szabályokat, alapelveket valószínűsíthetően sértő közbeszerzési eljárás alapján történő szerződéskötés megakadályozása, a jogsértés kiküszöbölésének biztosítása, az utóbb már el nem hárítható jogsérelem megelőzése. A Kbt. hivatkozott rendelkezése a törvényi feltételek fennállása esetén nem írja elő kötelező jelleggel az alperes számára az ideiglenes intézkedés elrendelését. Az alperes mérlegelési jogkörébe tartozik annak eldöntése, hogy a jogszabályi feltételek fennállta esetén alkalmaz-e ideiglenes intézkedést. Annak megítélése, hogy indokolt-e ideiglenes intézkedés elrendelése, kizárólag az alperes megítélésén múlik a Kbt. 332. § (1) bekezdésében meghatározott keretek között. Az alperes a perbeli esetben indokoltnak tartotta ideiglenes intézkedéssel az eljárást lezáró szerződés megkötésének megtiltását, melyről mérlegelési jogkörében eljárva döntött, a bíróság pedig jogszabályi felhatalmazás hiányában nem jogosult felülmérlegelésre, valamint az I. r. felperes keresetében e körben nem hivatkozott konkrét jogszabálysértésre, és nem jelölt meg olyan indokot, tényt, mely alapján az alperesi végzés jogszerűtlensége megállapítható lett volna.
Mindezekre tekintettel az alperes eljárása során megalapozott és jogszerű döntést hozott, ezért a bíróság a felperesek keresetét elutasította.
A bíróság a Pp. 78. § (1) bekezdése alapján kötelezte a pervesztes felpereseket az alperes perben felmerült, a bírósági eljárásban megállapítható ügyvédi költségekről szóló 32/2003. (VIII. 22.) IM rendelet 3. § (3) bekezdése szerint megállapított mértékű költségeinek megfizetésére.
Az I. r. felperes a 6/1986. (VI. 26.) IM rendelet 13. § (2) bekezdése alapján köteles az illetékekről szóló 1990. évi XCIII. törvény 43. § (3) bekezdése szerint megállapított mértékű kereseti illeték megfizetésére. A tárgyiilleték-feljegyzési jog folytán a II. r. felperes által le nem rótt 16 500 forint kereseti illeték viseléséről a bíróság – figyelemmel a II. r. felperest az illetékekről szóló 1990. évi XCIII. törvény 5. § (1) bekezdésének a) pontja szerint megillető személyes illetékmentességre – a költségmentesség alkalmazásáról szóló 6/1986. (VI. 26.) IM rendelet 14. §-a alapján határozott.
Az ítélet elleni fellebbezés lehetőségét a Pp. 340. § (2) bekezdése és a Kbt. 349. § (1) bekezdése biztosítja.

Budapest, 2007. október 17.

 Dr. Rádi Andrea s. k., 
bíró





FŐVÁROSI BÍRÓSÁG (0989/2008 
 
25.K. 31.271/2005/10.

A bíróság a dr. Vejkey Imre ügyvéd (1023 Budapest, Vérhalom u. 10/A) által képviselt Szenzor Számítóközpont Kft. (1134 Budapest, Dévai u. 14.) felperesnek, a Hámori András közbeszerzési biztos által képviselt Közbeszerzések Tanácsa Közbeszerzési Döntőbizottság (1024 Budapest, Margit krt. 85.) alperes ellen, közbeszerzési ügyben hozott (hivatkozási szám: D.11/23/2005.) közigazgatási határozat felülvizsgálata iránti perében, amely perbe a dr. Szobota Ádám főosztályvezető helyettes által képviselt Országos Egészségbiztosítási Pénztár (1139 Budapest, Váci út 73/A) az alperes pernyertességének előmozdítása érdekében beavatkozott meghozta a következő

ÍTÉLET-et:

A bíróság az alperes 2005. március 7-én kelt D.11/23/2005. számú határozatát megváltoztatja és megállapítja, hogy a beavatkozó megsértette a Kbt. 69. § (3) bekezdését, az 56. § (2) és (3) bekezdéseit, valamint a 88. § (1) bekezdés f) pontját.
Ezt meghaladóan a bíróság a felperes keresetét elutasítja.
Kötelezi a bíróság a felperest, hogy külön felhívásra fizessen meg a magyar államnak 8000 (azaz nyolcezer) forint kereseti részilletéket. A fennmaradó kereseti részilletéket az állam viseli.
A perben felmerült költségeiket a peres felek és a beavatkozó maga viselik.
Az ítélet ellen a kézbesítéstől számított 8 nap alatt a Fővárosi Ítélőtáblához címzett fellebbezésnek van helye. A fellebbezést ennél a bíróságnál kell írásban előterjeszteni.
INDOKOLÁS

A beavatkozó mint ajánlatkérő a Közbeszerzési Értesítő 2004. szeptember 29-én megjelent 112. számában a K. É. – 7885/2004 szám alatt közzétett ajánlati felhívással nyílt közbeszerzési eljárást indított vények, és vényigénylő lapok beszerzése tárgyban. A felhívás II.1.6) pontja szerint a rendelkezésre bocsátott vényminták alapján a 2005. január 1-jétől 2006. december 31-g terjedő időszak vényellátásnak biztosítása érdekében 354 millió általános vény és 30 millió darab szemészeti vény, azaz összesen 384 millió darab vény + 10%, továbbá a vények megrendeléséhez szükséges mintegy 120 000 db vényigénylőlap (általános és szemészeti) térítésmentes gyártása és kapcsolódó adatkezelési szolgáltatások nyújtása képezi a szerződés tárgyát. Az ajánlattételi határidőre a felperes és az Állami Nyomda Rt. nyújtott be ajánlatot. A beavatkozó az ajánlatok elbírálását követően az Állami Nyomda Rt. ajánlatát műszaki alkalmatlanság miatt érvénytelennek nyilvánította, mert a csatolt vényminták nem feleltek meg a dokumentációban meghatározott feltételeknek. A beavatkozó egyébként az eljárást a Kbt. 92. § c) pontja alapján eredménytelennek nyilvánította arra hivatkozással, hogy a felperes ajánlatának ára meghaladja a rendelkezésére álló pénzügyi keretet. A közbeszerzési eljárás eredményéről – eredménytelenségéről – szóló hirdetmény a Közbeszerzési Értesítő 2004. december 3-án megjelent 139. számában, K. É. – 10773/2004 szám alatt került közzétételre.
A beavatkozó eljárást lezáró döntésével szemben a felperes által előterjesztett jogorvoslati kérelem alapján az alperes a 2004. december 23-án kelt D.738/13/2004. számú határozatában megállapította, hogy a beavatkozó megsértette a Kbt. 92. § c) pontját, amely miatt – többek között – a beavatkozónak a közbeszerzési eljárást lezáró döntését megsemmisítette. Az alperes határozatának bírósági felülvizsgálata iránt előterjesztett beavatkozói keresetet a Fővárosi Bíróság 2005. február 25-én kelt 13.K.30.043/2005/20. számú ítéletével elutasította. Az ítélet indokolása szerint a beavatkozónak a rendelkezésére álló fedezet összegét a felhívásban és a dokumentációban meghatározott 384 millió vényre vonatkozó ajánlati árral kellett összevetni. A bíróság megállapította, hogy a beavatkozó rendelkezésére álló anyagi fedezet összege meghaladta a felperes ajánlati árát, ezért a beavatkozó jogszerűtlenül döntött az eljárás eredménytelenné nyilvánításáról. Az ítélet ellen a beavatkozó elkésetten nyújtott be fellebbezést, ezért azt a Fővárosi Bíróság a 13.K.30.043/2005/23. számú végzésével hivatalból elutasította. A fellebbezés késedelmes benyújtása miatt előterjesztett beavatkozói igazolási kérelmet a Fővárosi Ítélőtábla a 3.Kpkf. 54.165/2005/4. számú végzésével elkésettség miatt elutasította. A beavatkozó fellebbezése folytán eljáró Magyar Köztársaság Legfelsőbb Bírósága a 2005. december 7-én kelt Kpkf. IV.37.364/2005/2. számú végzésével a Fővárosi Ítélőtábla végzését helybenhagyta.
A beavatkozó mint ajánlatkérő a 2004. december 18-án feladott ajánlati felhívással nyílt közbeszerzési eljárást indított. Az eljárást megindító ajánlati felhívás a Közbeszerzési Értesítő 2005. január 5-én megjelent 1. számában a K. É. – 11962/2004 szám alatt került közzétételre. Az ajánlati felhívás II.1.6) pontja szerint a szerződés napjától számított 24 hónapig terjedő időszak vényellátásának biztosítása érdekében 354 millió általános vény és 30 millió darab szemészeti vény, azaz összesen 384 millió darab vény + 10%, továbbá a vények rendeléséhez szükséges mintegy 120 000 darab vényigénylőlap (általános és szemészeti) térítésmentes gyártása és kapcsolódó adatkezelési szolgáltatások nyújtása képezi a szerződés tárgyát. A felhívás II.1.8.1) pontja szerint a szerződés fő tárgya: 22.45.00.00-9 orvosi vény, biztonsági nyomtatvány (CPV-kód). Az ajánlati felhívás III.2.1) pontjában meghatározta az ajánlattevő alkalmasságát kizáró tényezőket. 
Ezek között szerepel:
– Ha az ajánlattevő nem rendelkezik bármely nemzeti rendszerben akkreditált szervezettől származó ISO 9001:2000 minőségirányítási rendszer, ISO 14001:1996 környezetközpontú irányítási rendszer, BS 7799/IEC 17799:2000 információ biztonságirányítási rendszer tanúsítvánnyal.
– Ha az ajánlattevő nem csatolt 50 db – az ajánlati dokumentációban specifikált vények mintanyomatainak megfelelő – mintát minden egyes termékből.
– Ha nem csatolta a vény vonalkód-olvashatóságát bizonyító EAN Magyarország Kht. tanúsítványát.
A felhívás III.2.1.3) pont meghatározta a műszaki, illetve szakmai alkalmasság megkövetelt igazolási módjait. Ezek szerint – többek között –:
– Az ajánlattevőnek meg kell adnia a biztonsági nyomtatványnak minősülő termékre vonatkozó értékesítési adatait a Kbt. 67. § (1) bekezdés a)  pontjában megjelöltek szerint.
– Csatolni kell a bármely nemzeti rendszerben akkreditált szervezettől származó ISO 90001:2000 minőségirányítási rendszer, ISO 14001:1996 környezetközpontú irányítási rendszer, BS 7799/IEC 17799:2000 információbiztonságirányítási rendszer tanúsítványát.
– Az ajánlathoz csatolni kell 50 db – az ajánlati dokumentációban specifikált vények mintanyomatainak megfelelő – mintát minden egyes gyártandó termékből.
– Csatolni kell a vény vonalkód-olvashatóságát bizonyító EAN Magyarország Kht. tanúsítványát.
A felhívás IV.3.3) pontja szerint az ajánlattételi határidő: 2005. február 14., 10.00 óra.
Az ajánlatok felbontásának ideje a felhívás IV.3.7.2) pontja szerint: 2005. február 14., 10.00 óra.
Az ajánlati felhívás VI.4) pont egyéb információk negyedik francia bekezdésében meghatározta, hogy a Kbt. 83. §-ában meghatározottak figyelembevételével az ajánlattevők számára 5 munkanap hiánypótlási lehetőséget biztosít. A nyolcadik francia bekezdés szerint az eredményhirdetés időpontja: 2005. február 28., 10.00 óra. A 12. francia bekezdése szerint az ajánlattételhez szükséges egyéb adatok, részletes szakmai, műszaki, minőségi követelmények a dokumentációban találhatók.
Az ajánlati felhívás IV.2) pontja szerint az ajánlatok bírálati szempontja a legalacsonyabb összegű ellenszolgáltatás.
A felhívás VI.5) pontja szerint e hirdetmény feladásának dátuma: 2004. december 18.
A dokumentáció 9. oldala a II. fejezete szakmai, műszaki feltételeit tartalmazza. Ennek I. pontja a feladat rövid leírását adja.
E szerint
– A társadalombiztosítással igénybe vehető gyógyszerek, gyógyászati segédeszközök, gyógyfürdőellátások rendelésére használatos 354 millió db (+10%) megszemélyesített, általános orvosi vény.
– Szemüveglencse, -keret, kontaktlencse és tartozékaik rendelésére használatos 30 millió db (+10%) megszemélyesített, szemészeti vény előállítása, perszonalizálása, expediálása zárt technológiai rendszerben a beérkezett vényigények szerint.
Az e lapon található 1. számú lábjegyzet szerint a megszemélyesítés = az orvosok és az orvosi rendelők adatainak felvitele hőálló, lézernyomtatással a vényekre. Az általános orvosi vénynél az ajánlatkérő a 2. számú lábjegyzetre utalt, amely a 68/2004. (VIII. 5.) ESzCsM rendelet 1. és 2. számú mellékleteire vonatkoznak. A szemészeti vénynél a 3. lábjegyzetre található utalás, ez a 68/2004. (VIII. 5.) ESzCsM rendelet 3. számú mellékletére vonatkozik.
A dokumentáció II.2. pontja szerint a vények anyagai: a papír és a nyomdafesték (nyomat) egészségre káros komponenseket nem tartalmazhatnak. A vények a felhasználás és a tárolás során fizikai, kémiai és mechanikai tulajdonságaikat a felhasználást, adatfeldogozást zavaró mértékben ne változtassák meg. A dokumentáció II.2.1. pontja a papír alcím alatt tartalmazza, hogy a vények papírja a magyarországi orvosi gyakorlatban használt különféle számítástechnikai nyomtató berendezésekben egyaránt használható, 80 ±4 g/m2 tömegű, tollal kézírásra is használható másolópapír (lézerpapír).
A dokumentáció II.2.2. pont a nyomat körében tartalmazza, hogy az aljnyomat és a feliratok ofszetnyomtatással, a megszemélyesítés digitális nyomtatási eljárással készül. A nyomatnak 240 °C-ig hőállónak kell lennie a lézernyomtatóban történő további feldolgozás során, az elkenődés elkerülése érdekében. A nyomat színe, információtartalma az 5 éves tárolási idő alatt nem változhat.
A dokumentáció II.3. pontja a vények funkciói címet tartalmazza. A II.3.1. pontja a kitöltés, visszaolvasás alcím alatt a vények funkciójaként rögzíti, hogy mind az általános, mind a szemészeti vények egyidejűleg legyenek alkalmasak gépi és kézi kitöltésre (az orvosoknál használt különféle számítógépes nyomtatóval: mátrix-, tintasugaras és lézernyomtató, és kézírással – toll, golyóstoll, filctoll) és legyenek ellátva hamisítás elleni védelemmel. A II.3.2. pontja a feliratok és visszaolvasási mezők helye alcím alatt közli, hogy az általános vény feliratai az 1. és 1. a. ábrán, a szemészeti vényét a 2. ábrán láthatók. Az ábrákon fekete szín jelöli az orvos és az orvosi rendelő adatainak helyét.
A dokumentáció II.4. pontja a vények alaki, tartalmai követelményeit tartalmazza. A II.4.2. pontja a vények méretei körében rögzíti, hogy a leporelló típusú vények gyártásához használandó perforáló lénia méret: 3/0,8. Ettől el lehet térni, ha az a vények használhatóságát, a gyakorlatban nem nehezíti meg. A II.4.3. pontja a vények feliratai, betűtípusok és méretek alcím alatt közli, hogy a vörös alapnyomat ofszet nyomtatással az alábbi vagy hasonló, jól olvasható betűtípusokkal és méretekkel (pt) készül. A felsorolást a dokumentáció 11–12. oldalai tartalmazzák. A felsorolást követően a beavatkozó közölte, hogy az Adobe Garamond betűtípus a kereskedelmi forgalomban lévő Adobe Garamond fontkészletcsalád magyar ékezetes verziója. A dokumentáció 11–12. oldalain található felsorolásnál mind az orvosi vény, mind a szemészeti vény esetén utolsóként a gyártó neve, címe, telefonszáma szerepel, amelyhez a beavatkozó tetszőleges betűtípust rendelt, míg a többi esetben konkrét betűtípust határozott meg.
A dokumentáció II.5. pontja a vények hamisítás elleni védelme körében közli, hogy a vényeknek hamisítás elleni védelemmel kell rendelkezniük. A hamisítás elleni védelem elemeit a 6–7. ábra tartalmazza. A hamisítás elleni védelem ábrán alkalmazott jelöléseit a beavatkozó a következők szerint fejtette ki:
1.  vl: UV-sugárzásban világító (fluoreszkáló) ORSZÁGOS EGÉSZSÉGBIZTOSÍTÁSI PÉNZTÁR ORVOSI VÉNYE felirat
2. Hv2: Guilloche-mintázat (tetszőleges)
3. Hv3: mikroírás
A 6-7. ábrákon a
1. Hvl-jelölés az ORSZÁGOS EGÉSZSÉGBIZTOSÍTÁSI PÉNZTÁR ORVOSI VÉNYE feliratra vonatkozik,
2. a Hv2 konkrét szövegre nem utal,
3. a Hv3 az átvevők aláírása és az orvos aláírása rovatokra mutat.
A dokumentáció II.6. pontja a vények megszemélyesítéséről szól. E körben a beavatkozó közölte, hogy a megszemélyesítéshez szükséges adatokat az ajánlatkérő elektronikus formában adja át a nyertes ajánlattevőnek. Az adatok átadásának módját és az adatstruktúrát az eredményhirdetést követően a szerződéskötésig egyeztetik. Rögzítette még, hogy az ajánlattevő saját digitális hálózati rendszerén belül, digitális nyomtatással oldja meg a nyomatok megszemélyesítését. A II.6.1. pontja az orvos adatai alcím alatt tartalmazza a vényen feltüntetendő orvos adatokat is. Ebben szerepel – többek között – a CODE 128 típusú szabványos vonalkód és a vonalkód prefixszel együtt 18 karakteres számsor. A vonalkódnál jelölt lábjegyzet szerint a pályázó által készített vény vonalkódjának olvashatóságát tanúsíttatni kell az EAN Magyarország Kht. szervezetével. A II.6.2. pont rögzíti, hogy a számsor 18 jegyű. CODE 128 típusú szabványos vonalkóddal és számokkal jelölik és a vény megjelölt részén helyezkedik el. A szabvánnyal kapcsolatban a beavatkozó lábjegyzetben utalt az MSZ EN 791-2001 szabványra. E pontban a beavatkozó rögzítette még, hogy a számsor CDV-kódot is tartalmaz, amelynek képzési szabályait az ajánlatkérő a nyertes ajánlattevővel közli.
A dokumentáció II.6. pontja tartalmazza még azt, hogy a kezelt adatok védelmének érdekében az ajánlattevőnél léteznie kell, illetve a gyártás során alkalmaznia kell a biztonsági okmányok védelmének rendjéről szóló 86/1996. (VI. 14.) Korm. rendeletben megfogalmazott alábbi követelményeket:
1. Zárt rendszerű, szigorú elszámolást lehetővé tevő technológiai szervezeti rendszer és annak biztonsági szabályzata.
2. Belső ellenőrzési szervezet, valamint az elkülönített őrzés feltétele.
3. Az előállítás során keletkezett selejt és hulladékanyagok zárt rendszerű megsemmisítéséhez szükséges szabályzat és berendezés.
A dokumentáció 27. oldalán az V. pontban az ajánlat elbírálásának szempontja található. Ennek utolsó mondata szerint a legalacsonyabb ajánlatot tevő a nyertes.
A dokumentáció 8. oldalán található az ajánlati felhívás VI.5) pontja. E szerint e hirdetmény feladásának dátuma: 2004. december 16.
A dokumentáció 28. oldala a vállalkozási szerződés tervezetét tartalmazza. Ebben az előzmények között szerepel, hogy a beavatkozó 2004. szeptember 21-én ajánlati felhívással indult nyílt közbeszerzési eljárást indított. A lefolytatott közbeszerzési eljárás eredményeként ajánlatkérő 2004. * napján * órai kezdettel tartott eredményhirdetésen a nyertes ajánlattevő céget hirdette ki nyertesnek, így a felek között az alábbi szerződés jött létre.
A dokumentáció 25. oldala IV. fejezetben az ajánlattétel formáját és kötelező tartalmát közli. Ennek I. pontja a minták alcímet tartalmazza. E szerint mintát az orvosi vények két fajtájából (általános vény és szemészeti vény), valamint ezek használatában lévő típusából általános vénynél lap (ív) és leporelló, szemészeti vénynél lap (ív) és a biankó vényekből (biankó általános vény és biankó szemészeti vény lap (ív) formátumban), azaz 5 × 50 db vénymintát vár. Közölte még, hogy az ajánlati dokumentáció szerint gyártandó termékek a térítésmentesen megajánlandó vényigénylőlapok is (általános és szemészeti vényigénylőlap), melyekből szintén 50-50 db mintát kér. 50 db minta becsatolását kéri továbbá az ajánlati dokumentáció II. fejezet II.2.1. pontjában foglaltak szerint a felhasznált papír alapanyagból laponkénti kivitelben.
A dokumentáció 9. oldalán, a II.1.3. pontjában határozta meg a vények típusát. Az orvosi vénynek két típusa használatos: a lap (ív) és a leporelló. Az ajánlattevőknek az ajánlat elbírálása érdekében 50-50 db mintát kell csatolniuk az ajánlathoz vény fajtánkét és típusonként előnyomott és kitöltött (fiktív adattartalommal megszemélyesített) formában, minta megjelöléssel. A II.4.1. pontja a vények típusai alcím alatt rögzíti, hogy az álló, téglalapalakú általános vények kétféle formában készülnek: ív (lap) és/vagy leporelló, az orvos igénye szerint. Az álló, téglalapalakú szemészeti vények megjelenési formája ív(lap). Mindkét vénytípusból, az OEP igénye szerinti speciális sorszámozású ún. biankó vények ív (lap) formátumban, melyekre az orvos adatai felhasználásakor kerülnek feltüntetésre kézzel/gumibélyegzővel. A dokumentáció II.1.2. pontja szerint az orvosi vénynek két fajtája van: az általános vény és a szemészeti vény.
A dokumentáció III. fejezete 8-féle színes vény ábrát tartalmaz. Mindegyik ábránál szerepel, hogy a nyomat nem színminta. A pontos szín a dokumentációban van meghatározva. A dokumentáció 25. oldalán található 7. számú lábjegyzet szerint a CDV-kódot a minták esetén is a szabvány szerint kell képezni.
A dokumentáció 13. oldalán található 5. számú lábjegyzet a Code 128 típusú szabvánnyal kapcsolatban utal az MSZ EN 791-2001. számú szabványra.
A dokumentáció III. pontja a szállítási és fizetési feltételeket tartalmazza. A 24. oldalon található a szállítási ütemezés. Ennek harmadik bekezdése úgy szól, hogy az ajánlattevő nyilatkozzon arról, hogy a gyártást, illetve a szállítást – a szerződéskötéstől számítottan – mikor tudja megkezdeni, mikor tud először szállítani. Ez az elbírálásnál egyébként nem kerül értékelésre. A szállítások folyamatosak, az OEP által orvosonként jóváhagyott kontingens erejéig.
Az ajánlati dokumentáció 30. oldalán 3. pontban szerepel a teljesítés határideje. E szerint
a) a vállalkozó az elkészített vényeket és vényigénylő lapokat kötelesek az orvosok (a MEP-ek) döntésének megfelelően kiszállítani, vagy postára adni, az igénylőlapok átvételétől számított 5 munkanapon belül.
b) sürgős igény esetén a vállalkozó 2 munkanapos határidővel is köteles a megrendelt vények legyártására, amely alól kivételt képez az első szállítás, amelynek teljesítésére az igénylőlapok átvételétől számított 6  unkanapon kell, hogy sor kerüljön. Sürgős igény esetén a vállalkozó 2 munkanapos határidővel köteles legyártani a sürgős igény megjelölésével eszközölt megrendeléseket, amely a szerződés hatálya alatt maximálisan a teljes szerződött mennyiség 5%-áig terjedhet, azzal, hogy az eseti sürgős mennyiség maximális mértéke megrendelésenként maximálisan legfeljebb 2 millió darab lehet. A vállalkozónak az eseti sürgős megrendeléseket a nem sürgősnek minősített – normál – megrendeléseken túlmenően kell teljesítenie.
A dokumentáció 31. oldalán található vállalkozásiszerződés- tervezet 6. a. pontja szerint a megrendelő a vállalkozó részére a szerződés aláírását követő 2 munkanapon belül közli a tevékenységének ellátásához szükséges információkat és átadja az ahhoz szükséges dokumentumokat.
A beavatkozó 2005. február 8-án írásban megválaszolta az ajánlattevők által feltett kérdéseket. Az írásbeli válaszokat a beavatkozó 2005. február 8-án 17 óra 41 perckor fax útján küldte meg a felperes részére.
Az 1. kérdésre, miszerint a mintanyomatokhoz hol, mikor és hogyan lehet hozzájutni, a beavatkozó azt a választ adta, hogy az ajánlatkérőnek csak a vonatkozó, az ajánlati dokumentációban hivatkozott jogszabályok és azok mellékletei állnak rendelkezésére tekintettel arra, hogy eddig ilyen vények még nem kerültek bevezetésre, így előállításra sem. Az ajánlatkérő az ajánlatok elkészítéséhez részletesen kidolgozott szakmai, műszaki feltételeket, illetve az azokhoz kidolgozott mellékelt mintanyomatok ábráit is tartalmazó dokumentációt állított össze a megfelelő ajánlattétel érdekében, tehát a pályázó feladata a szállítandó termékkel kapcsolatos minden tevékenység megszervezésére.
A 3. kérdés arra vonatkozott, hogy az ajánlatkérő pontosan mit ért a dokumentáció II.2. pontjában meghatározott zavaró mértékben kifejezés alatt, mi számít zavaró mértékűnek és mi a mértékegysége. A beavatkozó erre azt közölte, hogy a vény előállítását követő 5 éves intervallum alatt a vényeknek meg kell felelni mindazon követelményeknek, melyeknek legyártásuk időpontjában is megfelelnek, figyelemmel a dokumentációban részletezettekre.
A 4. kérdésben a dokumentáció II.2.1. pontjában foglaltakra utalással szerepel az, hogy a másolópapír és a lézerpapír különböző minőségű papírt takar. Ezért a kérdés az, hogy pontosan milyen papírnak kell lennie a vény alapanyagának. A beavatkozó erre azt válaszolta, hogy a vények papírja a magyarországi orvosi gyakorlatban használt különféle számítástechnikai nyomtató berendezésekben mátrix-, tintasugaras, és lézernyomtatókban egyaránt használható 80 + 4 g/m2 tömegű, tollal kézírásra is felhasználható fénymásolópapírnak kell lennie.
A 6. kérdés arra vonatkozott, hogy mit ért az ajánlatkérő a dokumentáció II.2.2. pontjában meghatározott aljnyomat kifejezés alatt. Erre a beavatkozó azt a választ adta, hogy a termékeikért felelősséget vállaló gyártók a termékhez kapcsolódó adatlapon közzéteszik azokat az ismérveket, amelyek befolyásolják a termékük felhasználhatóságát. Az ajánlatkérő ezt a gyártó által kiállított adatlapot kéri.
A 7. kérdés arra utal, hogy a II.2.2. pont az aljnyomat és a feliratok ofszetnyomását írja elő, és a nyomatnak (ofszetnek) kell 240 °C-ig hőállónak lennie. A kérdés az, hogy a megszemélyesítésnek nem kell-e ilyen hőállónak lennie. A beavatkozó erre úgy válaszolt, hogy a II.2.2. pontja definiálja, hogy mit ért az ajánlatkérő a nyomat kifejezésen. A 240 °C-os hőállósági kritérium a nyomat egészére vonatkozik.
A 8. kérdés az volt, hogy mit ért az ajánlatkérő a nyomat (ofszet) információ tartalmán, azaz ebből minek nem szabad megváltozni az 5 éves tárolási idő alatt. A válasz erre az volt, hogy a nyomat információtartalma az aljnyomat, a feliratok és a megszemélyesítés adatai, amelyeknek az 5 éves tárolási idő alatt változatlannak kell maradniuk.
A 9. kérdés a dokumentáció II.3.1. pontjára utalással közli, hogy az nem tartalmazza a visszaolvasás részleteit, ezért kérdezi azt, hogy mit ért az ajánlatkérő visszaolvasás alatt. A beavatkozó erre annyit közölt, hogy a kiírás a visszaolvasás részleteiről csak annyit tartalmaz amennyi a pályázat elkészítéséhez szükséges.
A 10. kérdés a dokumentáció II.3.2. pontjával kapcsolatban megállapítja, hogy az a visszaolvasási mezők helyeit nem tartalmazza, ezért kérdezi az ajánlatkérőt, hogy melyikek ezek. A beavatkozó erre azt a választ adta, hogy a kiírásban említett visszaolvasási mezők száma megegyezik az ábrákon feltüntetett mezők számával.
A 11. kérdésben arról van szó, hogy a dokumentáció II.4.2. pontjában szereplő „a gyakorlatban nem nehezíti meg” szubjektív kifejezés, mit ért ez alatt az ajánlatkérő és mit fog értékelni. A beavatkozó erre azt a választ adta, hogy a minták vizsgálata objektív módszerekkel fog történni, amelyeknek az ismertetése az értékelésben fog szerepelni.
A 12. kérdés az volt, hogy jól értelmezik-e a dokumentáció II.4.3. pontjában foglaltakat, úgy, hogy az ajánlatkérő lehetőséget biztosít a vonatkozó jogszabályokban előírtaktól való eltérésre és ennek következményeit is magára vállalja. A kérdés utal még a dokumentáció 9. oldalán található 2. és 3. lábjegyzetben meghatározott kötelező jogszabályokra. A beavatkozó erre azt válaszolta, hogy igen, a meghatározottól eltérő betűtípus használata esetén a hasonlóságot és a jól olvashatóságot az ajánlatkérő ítéli meg szemrevételezés alapján. A mérettől nem lehet eltérni.
A 13. kérdés arra vonatkozott, hogy használható-e az Adobe Garamond fontkészlet az Adobe Garamond helyett, amennyiben ez is tartalmazza a magyar ékezetes betűket. kérdés továbbá, hogy mi a különbség az Adobe Garamond és az Adobe Garamond fontkészlete között. A beavatkozó erre úgy válaszolt, hogy a II.4.3. pontjában a betűtípusok és méretek egyértelműen meghatározottak.
A 14. kérdés az volt, hogy az ajánlatkérő mit ért mikroírás alatt, milyen tulajdonságú mikroírást fogad el, mi az elvárt mikroírás tartalma, formája és formátuma. Erre a válasz az volt, hogy általánosságban a mikroírás rejtett, – különleges – eleme a grafikának. Szabadon választható szövegtartalmú felirat oly mértékben lekicsinyítve, hogy az nagyító nélkül csak vonalnak tűnik, így jól szolgálja a színes másolón történő hamisítás felismerését. Jelen esetben a kért szöveg az ORSZÁGOS EGÉSZSÉGBIZTOSÍTÁSI PÉNZTÁR.
A 15. kérdés arra vonatkozott, hogy a II.6. pontban leírt adatátadási módot és az adatstruktúrát kik fogják egyeztetni. Kérdés volt még, hogy az ajánlatkérő szervei kizárólag a nyertes ajánlattevőnek, az egyeztetés után, a szerződéskötéskor akarják-e csak megadni a pályázat elkészítéséhez szükséges paramétereket. Kérték, hogy minden ajánlattevőnek adják meg ezeket az adatokat. A beavatkozó erre azt válaszolta, hogy az ajánlatkérő a vele szerződő nyertes ajánlattevővel egyezteti az adatátadási módot és az adatstruktúrát.
A 16. kérdés a II.6. pontra utalással arra vonatkozott, hogy az ajánlatkérő mit ért saját digitális hálózati rendszeren (S.D.H.R.). kérdés volt még, hogy jelentheti-e az S.D.H.R. fizikailag több címen lévő telephely vagy székhely összekapcsolását. A válasz szerint mindazon infrastruktúrát, amelyikkel a gyártást megvalósítják. Egyebekben az ajánlati felhívás III.2.1) pontjában megkövetelt alkalmassági feltételek megléte illetve ezek igazolása az irányadó.
A 17. kérdés még szintén a II. 6. pontban foglaltakra vonatkozott azzal, hogy mit kell tartalmaznia a becsatolandó mintadarabok vonalkódjának és számsorának, ha a C.D.V. képzési szabályát az ajánlatkérő csak a nyertes ajánlattevővel közli. A kérdésre a beavatkozó megadta a C.D.V. képzési algoritmusát:
– A számsor páratlan pozíciójában lévő, azaz 1., 3., 5., 7., 9., 11., 13., 15. és 17. számjegyét össze kell adni, ez képezi az első összeget.
– A számsor páros pozíciójában lévő, azaz a 2., 4., 6., 8., 10., 12., 14. és a 16. számjegyét össze kell adni, majd az így kapott értéket hárommal kell szorozni, ez képezi a második összeget.
– Az első és a második összeget össze kell adni és képezni kell a tízzel való osztási maradékát.
A tizennyolcadik a CDV-számjegy = 10 az osztási maradék.
A 18. kérdés arra vonatkozott, hogy milyen szabvány szerint kell a CDV-kódot képezni. Ehhez kapcsolódik még, hogy az ajánlati dokumentáció 7. lábjegyzete miként értelmezendő. A beavatkozó erre közölte, hogy e kérdés vonatkozásában a 17. pontban adott válasz az irányadó.
A 19. kérdés arra vonatkozott, hogy miért befolyásolja az ajánlattevők magassága vagy az ajánlat fizikai mérete (alacsonyság/vastagság/magasság) az ajánlat elbírálását. Erre a válasz az volt, hogy az ajánlattevők magassága és az ajánlat fizikai mérete az ajánlat elbírálását pont olyan mértékben befolyásolja, ahogyan azt az ajánlatkérő a kiírásban közzétette. A beavatkozó megjegyezte még, hogy tudomása szerint ilyen kitétel még mikroírással sem szerepelt a dokumentáció egyetlen oldalán sem.
A 20. kérdés szerint a Közbeszerzési Értesítőben a hirdetmény feladásának dátumaként 2004. december 18. szerepel, míg a dokumentáció 8. oldalán 2004. december 16. A kérdés az volt, hogy melyik időpont a helyes, melyiktől számít az ajánlattétel beadási határideje. A beavatkozó erre közölte, hogy a dokumentáció több pontján; de kiemelten a felhívás IV.3.3) pontjában kifejezetten szerepel az ajánlattételi határidő, amelyet az egyértelműség érdekében újra közread: 2005. február 14., 10.00 óra.
A 21. kérdés a dokumentáció 28. oldalára utalással arra vonatkozott, hogy az ajánlatkérő melyik ajánlattevőt hirdette nyertesnek és kötött vele 2004-ben szerződést. A beavatkozó válasza az volt, hogy az ajánlattétel szempontjából ez nem releváns kérdés, így az ajánlatkérő erre nem kíván válaszolni.
A 23. kérdés szerint az ajánlati felhívás III.2.1) pontja és a III.2.3) pontja szerint az ajánlattevőknek csak vénymintát kell csatolni, vényigénylőlap-mintát nem. Amennyiben vényigénylőlap-mintát is csatolni kell, úgy a kérdés az, hogy azt milyen, az ajánlati dokumentációban specifikált vénymintanyomat alapján kell elkészíteni. A beavatkozó erre közölte, hogy a dokumentáció IV.1) pontjában pontosan meghatározta a becsatolandó mintákat. Ennek értelmében mintát az orvosi vények két fajtájából (általános vény és szemészeti vény), valamint ezek használatában lévő típusából (általános vénynél lap (ív) és leporelló, szemészeti vénynél lap (ív) és a biankó vényekből (biankó általános vény és biankó szemészeti vény lap (ív) formátumban), azaz összesen 5 × 50 darab vénymintát várnak. Felhívta a figyelmet arra, hogy a dokumentáció szerint gyártandó termékek a térítésmentesen megajánlandó vényigénylő lapok is (általános és szemészeti vényigénylő lap), amelyekből szintén 50-50 darab mintát kérnek.
A 24. kérdés arra vonatkozott, hogy az ajánlati felhívás III.2.1.3) pontjában vagy a dokumentáció 25. oldalán szereplő előírás szerint kell-e a mintákat csatolni. A beavatkozó közölte, hogy a minták csatolásával kapcsolatos tudnivalókat a 23. kérdésnél adott válasz tartalmazza.
A 25. kérdés arra vonatkozott, hogy jól értelmezik-e azt, hogy a biankó vény a dokumentáció 1. számú lábjegyzete szerinti definíció alapján nem megszemélyesített nyomtatvány, ezért az ajánlati felhívással megegyezően nem kell biankó vény mintát benyújtani vagy ebből is kell mintát legyártani és csatolni. A beavatkozó erre közölte, hogy a minták csatolásával kapcsolatos tudnivalókat a 23. kérdésnél adott válasz tartalmazza. Közölte még, hogy a megszemélyesítéssel részletesen a dokumentáció II.6. pontja foglalkozik, ahol az orvos adatai között szerepel a CODE 128 típusú szabványos vonalkód is. A sorszámképzése speciális biankó vények esetén.
A 26. kérdés közli azt, hogy a dokumentáció II.1.3. pontjában a vénytípusok definíciója nem egyezik meg a II.4.1. pontban levő definícióval. A kérdés arra vonatkozott, hogy a biankó az vényfajta vagy vénytípus, hiszen a dokumentáció 9. oldalán sem ilyen típus, sem ilyen fajta vény nem szerepel. A kérdés az, hogy hova kell sorolni a biankó vényeket és kell-e biankó vénymintát gyártani és az ajánlathoz csatolni. A beavatkozó közölte, hogy a minták csatolásával kapcsolatos tudnivalókat a 23. kérdésnél adott válasz tartalmazza.
A 27. kérdés arra irányult, hogy valamennyi mintára a dokumentáció IV. fejezetében meghatározott tartalommal kerüljön-e a 18 karakteres számsor. Kérte, hogy amennyiben a bianco vényekre kerülő számsor tartalma a dokumentációban megadottaktól eltér, úgy azt adja meg az ajánlatkérő. A beavatkozó erre úgy válaszolt, hogy a beadott mintáknál ne térjen el.
A 30. kérdés szerint a hamisítás elleni védelem 2. és 3. eleménél, Hv2 és Hv3 nem szerepel a kívánt szöveg. A kérdés az, hogy megegyezik-e az első (Hvl) elem ORSZÁGOS EGÉSZSÉGBIZTOSÍTÁSI PÉNZTÁR ORVOSI VÉNYE szöveggel vagy a tetszőlegesség miatt elegendő az ORSZÁGOS EGÉSZSÉGBIZTOSÍTÁSI PÉNZTÁR szöveg. Itt szerepel még az is, hogy a 3. elemnél a (Hv3) mikroírás pozitív vagy negatív legyen. A beavatkozó mindezekre annyit válaszolt, hogy pozitív.
A beavatkozó az ajánlattevőknek megküldött írásbeli válaszához mellékelte az EAN Magyarország Kht. által készített vonalkód jelképre vonatkozó műszaki információk című ajánlást, amely az azonosításra vonatkozó nemzetközi ajánlást tartalmazza összhangban a jelenleg alkalmazott vonalkód rendszerrel. A beavatkozó közölte még, hogy ezt annak érdekében teszi, hogy az EAN Magyarország Kht. a dokumentációban előírt minősítést versenysemlegesen és a nemzetközi előírásoknak megfelelően tudja elvégezni. A melléklet fedlapja a Közbeszerzési Értesítő 1. szám, K. É. – 11962/2004, 2005. május 1-jei számában megjelent a vények és vényigénylő lapok szállítására kiírt ajánlati dokumentációban foglalt vonalkód jelképre vonatkozó műszaki információk 2005. január címet tartalmazza. A 3/7. oldal II. pontja meghatározta az ajánlati felhívás II. szakmai, műszaki feltételek című részében megjelölt MSZ EN 799/2001. szabvány szerinti vonalkód struktúráját. E szerint a kódtípus: EAN Code 128 (FNC 1. funkcionális karakterrel az MSZ EN 799/2001. B. melléklete szerint). A 7/7. oldal VI. pontja tartalmazza azt, hogy az EAN Magyarország Kht. az ajánlati felhívás III.2.1.3) pontjában valamint a Kbt. 67. § (1) bekezdés e) pontjában foglaltak szerint a vonalkód-olvashatóságot milyen módon fogja vizsgálni.
A közbeszerzési eljárás során a felperes még azt is kérdezte a beavatkozótól, hogy miért kell nyilatkozni az ajánlattevőnek az első szállításról, amikor ez az elbírálásnál egyébként nem kerül értékelésre. A beavatkozó írásban úgy válaszolt, hogy mert az ajánlatkérő a kiírásban ezt kérte, erről tájékozódni szeretne.
Az ajánlattételi határidőre – mások mellett – a felperes és az Állami Nyomda Rt. is tett ajánlatot. Egy másik ajánlattevőt a beavatkozó hiánypótlásra hívott fel azzal, hogy a hiányokat 2005. február 22-én 18.00 óráig teljesítse. A felhívott ajánlattevő 2005. február 21-én eleget tett a hiánypótlási felhívásnak.
2005. február 17-én a beavatkozó írásban tájékoztatta az ajánlattevőket arról, hogy az ajánlati felhívásban megadott időponthoz képest korábban, 2005. február 22-én 16.00 órakor tartja a közbeszerzési eljárás eredményhirdetését.
Az Állami Nyomda Rt. ajánlatának 001 oldala tartalmazza a felolvasólapot. Ezen táblázatos formában megadta a nettó egységárat (Ft/db) áron, ezekhez képest adta meg a bruttó egységárat, ám az erre vonatkozó rovatban Ft/db jelölést alkalmazott. A harmadik oszlop a bruttó összárat tartalmnzza a teljes mennyiségre vonatkozóan (Ft) megjelölésben. A felolvasólapon szerepel még az, hogy „teljesítési határidők: az ajánlati felhívásban és dokumentációban meghatározottak szerint. Szerződéskötés esetén a gyártást a szerződéskötést követően azonnal megkezdjük, az elkészített vényeket a szerződéskötést követő első igénylőlapok átvételétől számított 5 munkanapon kiszállítjuk vagy postára adjuk”.
A felperes ajánlatának 7. oldala tartalmazza a felolvasólapot. Ezen szerepel, hogy: „teljesítési határidők: az ajánlati felhívásban és a dokumentációban meghatározottak szerint”. Ajánlatának 100. oldalán a szállítási ütemezés körében szerepel az, hogy „az elkészített vényeket és az igénylőlapokat az ajánlattevő – az orvosok (a MEP3-ek, OEP) – döntésének megfelelően kiszállítjuk vagy postára adjuk az igénylőlapok átvételétől számított 5 munkanapon belül. Sürgős igény esetén 2 munkanapos határidővel is teljesítjük a megrendelt vények gyártását. Nyilatkozunk arról, hogy a gyártást illetve a szállítást a szerződéskötéstől számított 209 napon belül meg tudjuk kezdeni és az azt követő 2. munkanapon tudunk először szállítani. Ezek az információk az ajánlati dokumentáció szerint nem kerülnek értékelésre”. A beavatkozó felvilágosítást kért a felperestől. Ebben megkérdezte, hogy a szerződéskötés után a felperes nyertessége esetén mikor tudja az OEP birtokában lévő megrendelőlapok átvételét követően az első szállítást megtenni, azaz a sürgősségre való tekintettel a megrendelésben szereplő mennyiséget a megrendelés átvételét kővető hányadik munkanapon képes leszállítani, figyelemmel a maximálisan kikötött 5 munkanapos határidőre. Válaszában a felperes az ajánlatának 100. oldalán szereplő szöveg megismétlését követően közölte, hogy a nyilatkozatát változatlanul fenntartja és megjegyezte, hogy az elbírálási szempontként kizárólag az ár, azaz a legalacsonyabb összegű ellenszolgáltatást határozták meg. Felperes közölte még, hogy a dokumentáció II.6. pontja és az azzal kapcsolatos ajánlatkérői válaszra figyelemmel a felvilágosítást kérő kérdésre nem lehet felelős választ adni. Az ajánlattevők ugyanis a kérésükkel ellentétben az ajánlat elkészítéséhez nem kapták meg a kért adatokat illetve információkat, továbbá a szerződéskötést követően sorra kerülő adatok átadási határidőit sem. Ezek nélkül viszont meghatározhatatlan az első teljesítés határideje. Megjegyezte még, hogy az ajánlati dokumentáció mindenütt elektronikus adatátadásról rendelkezik, a felvilágosításkérésben pedig arra várnak választ, hogy a megrendelőlapok átvételét követően mikor lesz az első szállítás. Ez pedig ellentmondásban van az ajánlati dokumentáció előírásával. Ezt követően a beavatkozó ismét felvilágosítást kért a felperestől. Kérte, hogy egyértelműen nyilatkozzon – igen vagy nem válasszal – arra vonatkozóan, hogy a felperes magára nézve kötelezőnek ismeri-e el az ajánlati dokumentáció 24. oldal IV. fejezet – szállítási ütemezés – második mondatában foglaltakat és a dokumentáció 30. oldal 3. a. és b. alpontjában foglaltakat. Válaszában a felperes ismét hivatkozott az ajánlatának a 100. oldalán szereplő nyilatkozatára és utalt arra, hogy a gyártás megkezdése, illetve az első szállítás határideje az ajánlat elbírálásánál nem kerül értékelésre. Közölte még, hogy mindenben fenntartja a 100. oldalon tett vállalást, ezeket magára nézve kötelezőnek ismeri el, továbbá az ajánlatban szereplő egyéb nyilatkozatait, kijelentéseit is változatlanul tartja fenn, mert bármely módosítás az ajánlat módosítását eredményezheti, amely ellentétes a Kbt. 85. §-ával.
A beavatkozó az Állami Nyomda Rt.-t hirdette ki nyertesnek. A felperes ajánlatát a Kbt. 88. § (1) bekezdés f) pontja értelmében érvénytelennek nyilvánította tekintettel arra, hogy az ajánlati felhívásban és a dokumentációban meghatározott szállítási feltételek betartására a kért határidőn belül nem képes. A felperes részére megküldött vénytender-érvénytelenség indokolása tárgyú levelében a beavatkozó közölte, hogy a felperes ajánlatának nem egyértelmű – kifejezett nyilatkozat hiánya – rendelkezései miatt három egymást követő alkalommal is felvilágosítást kért az ajánlattevőtől. Ezek ellenére a felperes nem tett a Kbt. 70. §-ában foglaltak szerint kifejezett nyilatkozatot arra vonatkozóan, hogy az ajánlatának 100. oldal szállítási ütemezés 2. bekezdés második mondatában található – „209 napon belül” – kitételt úgy kell-e értelmezni, hogy az ajánlattevő az ajánlati dokumentáció 24. oldal IV. fejezet – szállítási ütemezés – második mondatában és az ajánlati dokumentáció 30. oldal 3. a. és b. alpontjában foglaltak szerint tud teljesíteni. A nem egyértelmű – nem kifejezett – nyilatkozatra tekintettel az ajánlat nem felel meg az ajánlati felhívás IV.4) pont egyéb információk 12. francia bekezdésére tekintettel az ajánlati dokumentáció 24. oldal IV. fejezet – szállítási ütemezés – második mondatában és az ajánlati dokumentáció 30. oldal 3. a. és b. alpontjában foglaltaknak, vagyis az ajánlattevő ajánlatát nem a Kbt. 70. § (1) bekezdésében foglaltak szerint terjesztette elő, így az a Kbt. 88. § (1) bekezdés f) pontja szerint érvénytelen.
A beavatkozó eljárásával és eljárást lezáró döntésével szemben a felperes által előterjesztett jogorvoslati kérelmet az alperes a perben támadott 2005. március 7-én kelt D.11/23/2005. számú határozatával elutasította. Megállapította, hogy a beavatkozó 2004. szeptember 29-én közzétett ajánlati felhívással indított közbeszerzési eljárást lefolytatta, a beadott ajánlatokat értékelte, elbírálta, majd a 2004. november 3-án tartott eredményhirdetésen az eljárást eredménytelennek nyilvánította. A beavatkozó tehát a Kbt. 94. § (1) bekezdésében foglaltaknak eleget téve az ajánlatok elbírálása után hozott döntést és az eljárást eredménytelennek nyilvánította. Az eljárás eredményéről a Kbt. 98. § (1) bekezdésének megfelelően a tájékoztatót hirdetmény útján közzé is tette, amely a Közbeszerzési Értesítő 139. számában 2004. december 3-án közzétételre került. A Kbt. 98. § (4) és (2) bekezdéseire hivatkozással hangsúlyozta, hogy nem került sor ideiglenes intézkedés alkalmazására, így a beavatkozót semmi sem korlátozta meg abban, hogy döntsön arról; hogy ismételt nyílt eljárást folytat le. A beavatkozó az új közbeszerzési eljárás indításáról való döntésének meghozatalkor joggal tekinthette az eredménytelenségi döntést megfelelőnek és az alapján joggal dönthetett új eljárás indításáról. A Kbt. nem ad kötelező előírást arra, hogy az ajánlatkérő az alperes érdemi döntésének kézhezvétele után a már megindított közbeszerzési eljárását visszavonja. Megjegyezte, hogy a felperes maga sem tudott megjelölni olyan törvényi előírást, amely alapján a beavatkozói ajánlatkérő ne indíthatott volna meg új közbeszerzési eljárást.
Az alperes döntése szerint az ajánlati felhívás III.2.1.3) pontjában megkövetelt tanúsítványok a beszerzés tárgyához kapcsolódnak és nem túlzott mértékűek a szerződés teljesítésére tekintettel. Álláspontja szerint a tanúsítványok megkövetelése az ajánlattevői kör indokolatlan szűkítését sem jelenti. Kifejtette, hogy alaptalan a felperesnek azon előadása, miszerint a beavatkozó biztonsági okmánynak minősítené a beszerzés tárgyaként megjelölt orvosi vényeket. A dokumentációban a beavatkozó nem biztonsági okmányként kezelte a vényt, hanem a vény gyártásával és szállításával kapcsolatban megfogalmazott követelmények között írta elő, hogy az ajánlattevők rendelkezzenek zárt rendszerű, szigorú elszámolást lehetővé tevő technológiai rendszerrel, belső ellenőrzési szervezettel, a selejt és hulladékanyagok zártrendszerű megsemmisítéséhez szükséges szabályzattal és berendezéssel. A beavatkozó a dokumentáció 12. oldalán, a II.6. pontban kizárólag e körben hivatkozott a biztonsági okmányok védelmének rendjéről szóló Korm. rendeletre, de nem minősítette a beszerzés tárgyát biztonsági okmánynak. A felhívásban egyértelműen leírta a beszerzés tárgyát, és hozzá is rendelte a szerinte megfelelő CPV-kódot. Nem találta alaposnak a felperesnek azon hivatkozását, hogy a felhívás tartalma a 68/2004. (VIII. 5.) ESzCsM rendelettől eltér. Kifejtette, hogy az ajánlatkérő kötelezettsége, hogy megadja a beszerzés tárgyának a műszaki leírását. Kötelezettsége körébe tartozik az is, hogy meghatározza, milyen műszaki paraméterek teljesítését várja el az ajánlattevőktől. Az ajánlatkérő éppen akkor követett volna el jogsértést, ha mindenfajta követelmény rögzítése nélkül várta volna el, hogy ajánlatot adjanak a beszerzés tárgyára.
A Kbt. 56. § (2) bekezdésére utalással megállapította, hogy az ajánlattételi határidő 2005. február 15. 10.00 óra volt. Ez időpont előtt legkésőbb 6 nappal kellett az ajánlatkérőnek a kiegészítő tájékoztatást megadni. A Kbt. 15. § (1) bekezdése alapján az ajánlattételi határidő napját, mint a kezdő napot nem beszámítottan az ajánlatkérőnek a kiegészítő tájékoztatást legkésőbb 2005. február 9-ig kellett megadnia. A beavatkozó jogsértést nem követett el, hiszen a törvényben meghatározott határidőn belül, 2005. február 8-án megadta a felperes részére a kiegészítő tájékoztatást.
Az alperes megalapozatlannak találta a felperesnek a kiegészítő tájékoztatás megfelelőségét kifogásoló kérelmi elemeit is. Az 1. kérdésre ugyanis a beavatkozó megadta a választ a feltett kérdésre. A válasz egyértelműen tartalmazza, hogy a mintanyomtatványok; amelyek alapján az ajánlatot és a mintákat a dokumentációban közreadott mintanyomatok és a részletesen kidolgozott szakmai, műszaki feltételek alapján kell elkészíteni. A dokumentáció 1-7 ábrái tartalmazzák a mintanyomatokat. A 3. kérdésre adott válasz egyértelműen tartalmazza, hogy mindazon követelménynek meg kell felelnie a vénynek az előállítást követő 5 éves intervallumban, amelyeknek a gyártás időpontjában is meg kellett felelniük. A válasz konkrét és nem jelenti a felhívás illetve a dokumentáció módosítását, kizárólag a feltett kérdést válaszolták meg. A 4. kérdésre adott válasz sem jelenti az alperes álláspontja szerint a felhívás vagy a dokumentáció módosítását. A beavatkozó a dokumentációban megadta a papírral szembeni elvárását, amelyet teljesíteni kell, ez pedig a papír tömege volt, illetve az, hogy a papír különféle nyomtatókban egyaránt használható legyen. A beavatkozó a válaszában a dokumentációban részletezett műszaki paramétereket erősítette meg a megajánlani elvárt papír tekintetében. Az alperes a 6. és 7. kérdéssel kapcsolatban megállapította, hogy a dokumentáció II.2.2. pontja (nyomat) és a 7. kérdésre adott ajánlatkérői válasz együttesen ad feleletet a felperes e két kérdésére. A dokumentáció 9. oldalán a II.2.2. pontban a vénynek anyagaiként határozza meg a papírt és a nyomdafestéket (nyomatot). A II.2.2. pont pedig részletesen leírja, hogy mit ért az ajánlatkérő nyomat alatt. Ennek keretében került meghatározásra, hogy az aljnyomat és a felirat OCR vörös festékű ofszetnyomtatással készül, a megszemélyesítés pedig fekete színű digitális nyomtatással. A válasz tartalmát illetően akkor sem maradhat kétség a felperesben, ha a 6. számú kérdésre adott válasz az 5. számú kérdésre adott válasz szó szerinti ismétlése volt. A 8. kérdéssel kapcsolatban az alperes kifejtette, hogy a felperes konkrét választ kapott. A beavatkozó egyértelműen megadta azt, hogy mi a nyomat információtartalma, és ezeknek nem szabad változni az 5 éves időtartam alatt. A kérdés pedig éppen erre a körülményre irányult. A 9. kérdéssel kapcsolatban a határozat rögzíti, hogy a felperes választ kapott a kérdésére, az ajánlatkérő egyértelműsítette, hogy az ajánlatkészítéshez elegendőnek találja a dokumentációban adott információkat. A 10. kérdéssel kapcsolatban is azt állapította meg az alperes, hogy a felperes megkapta a kérdésére a választ. A dokumentáció II.3.2. pontja ugyanis egyértelműen rögzítette, hogy a feliratokat az 1. és 1. a. ábrák, illetőleg a 2. ábra tartalmazza. Ezeken az ábrákon pontosan megjelölésre kerültek azok a mezők, amely részen a feliratokat el kell helyezni. A válaszában a beavatkozó konkrétan megadta, hogy a visszaolvasási mezők megegyeznek a feliratok ábrákon jelölt mezőivel, ezzel megválaszolta a visszaolvasási mezők helyeire vonatkozó kérelmezői kérdést. A 11. kérdéssel kapcsolatban az alperes kifejtette, hogy a dokumentáció II.4.2. pontja a vények méretei pontjában megadta, hogy a leporelló típusú vények gyártásához használt perforáló lénia mérete milyen legyen. A beavatkozó lehetőséget biztosított arra, hogy ezen mérettől az ajánlattevők eltérjenek, de feltételül szabta, hogy az eltérés nem nehezíti meg a vények gyakorlati használhatóságát. Rögzítette, hogy a felperesi kérdés arra irányult, hogy a használhatóság körében miként fogja értékelni a gyakorlati nehézségeket. A beavatkozó erre azt a választ adta, hogy a minták vizsgálata objektív módszerekkel történik, ezt majd az értékelésben ismerteti. A válaszadás nem sérti a Kbt. 65. § (1) bekezdését, mert a beavatkozó a felhívásban meghatározta azokat a körülményeket, amelyek a szerződésre való alkalmatlanságot eredményezik. A kérdés felvetésének és az arra adott válasznak nincs köze az alkalmassági szempontokhoz. A 12. kérdéssel kapcsolatban az alperes kifejtette, hogy a válasz itt sem eredményezi a dokumentáció módosítását. Az ajánlatkérő válaszában közölte, hogy a meghatározott betűméretektől nem lehet eltérni. Álláspontja szerint a felperes által felhívott 68/2004. (VIII. 5.) ESzCsM rendelet a vényre felkerülő feliratok méreteire, betűtípusaira semmiféle előírást nem tartalmaz, arra kizárólag az ajánlatkérői dokumentáció ad eligazítást. Ennél fogva a rendelettől eltérő válaszadásról nem beszélhetünk. A 13. kérdéssel kapcsolatban az alperes kifejtette, hogy a választ maga a dokumentáció is tartalmazza a 12. oldalon, amikor rögzíti, hogy az Adobe Garamond betűtípus a kereskedelmi forgalomban lévő Adobe Garamond fontkészletcsalád magyar ékezetes verziója. A beavatkozó a II.4.3. pontra hivatkozással konkrétan megadta a választ. A 14. kérdésre vonatkozóan az alperes megállapította, hogy a dokumentáció II.5. pontjában rögzítésre került az, hogy a vények hamisítás elleni védelmi elemei a 6–7. ábrán láthatóak. Az ábrák alapján tehát az ajánlattevők tisztában lehettek azzal, hogy milyen legyen a mikroírás szövege. A kérdésre válaszolva pedig a beavatkozó közölte a mikroírás definícióját is. A 15. kérdéssel kapcsolatban az alperes kifejtette, hogy a beavatkozó megerősítette a dokumentációban közölteket, miszerint az adatstruktúrát és az adatátadási módot a nyertes ajánlattevővel egyezteti. Ez, álláspontja szerint nem sérti az ajánlattevők esélyegyenlőségét. A 16. kérdést is megválaszolta az alperes szerint konkrétan a beavatkozó, amikor közölte, hogy mindazon infrastruktúrát jelenti a saját digitális hálózati rendszer, amellyel a gyártást az ajánlattevő meg kívánja valósítani. Az alperes álláspontja szerint a 17. és 18. kérdésre adott válasz sem változtatott a dokumentáció feltételein. Az ajánlatban a minták perszonalizálását nem kell elvégezni, így a vonalkód adattartalmára sincs kihatással az ajánlat elkészítésének időszakában. A CDV-kód képzési szabályának kérdésére történő megadása szintén nem sérti az ajánlattevők esélyegyenlőségét, a kód képzési módjának a közbeszerzési eljárásban benyújtandó ajánlatok elkészítésénél nem játszik szerepet, így az ajánlat elkészítésének időszakában jogsértésként nem értékelhető az irreleváns információ megadása. A 19. kérdéssel kapcsolatban rögzítette, hogy a dokumentáció 27. oldalán szerepel az, hogy az elbírálás szempontja a legalacsonyabb ellenszolgáltatás lesz, így a legalacsonyabb ajánlatot tevő, azaz a legalacsonyabb árat tartalmazó ajánlat, lesz az eljárás nyertese. A 20. kérdéssel kapcsolatban kifejtette, hogy a beavatkozó pontosan megadta a bontás időpontját, ezzel a felperes kérdését megválaszolta. Mivel a felhívás és a beavatkozó válasza egyezően tartalmazza a bontás időpontját, a felperes az ajánlat elkészítéséhez szükséges információt megkapta. Megjegyezte, hogy a 2004. december 18-i időpont az EU Hivatalos Lapjához történő feladás dátuma, a 2004. december 16. pedig a hirdetménynek a megküldése a felperes részéről a Közbeszerzési Értesítő szerkesztőbizottságához. A 21. kérdéssel kapcsolatban is az alperes is azt állapította meg, hogy az irreleváns az ajánlat elkészítése szempontjából, így a beavatkozó a válaszadást joggal hárította el. A Kbt. 56. § (1) bekezdése alapján a kiegészítő tájékoztatás kérésének joga arra terjed ki, hogy az ajánlattevő a megfelelő ajánlattétel érdekében kérjen értelmezést. A 23–26. kérdések körében az alperes megállapította, hogy azok a csatolandó mintákkal kapcsolatosak. A beavatkozó a válasszal nem módosította a felhívás illetve a dokumentáció előírásait, csak pontosította azt, amit a felhívás III. 2.1) pontjában kimondott vagyis azt, hogy minden egyes gyártandó termékből kell 50 db mintát csatolni. A gyártandó termékek között pedig szerepel a vényigénylőlap is. A beavatkozó továbbá arra is egyértelmű választ adott, hogy a biankó vényekre is kér mintát csatolni. A 27. kérdéssel kapcsolatban az alperes kifejtette, hogy a válasz nem mond ellent a 25. kérdésre adott válasszal. A két kérdés ugyanis más körülményre vonatkozik, a 27. kérdésre adott válasz azt tartalmazza, hogy a mintákon szerepeltetett fiktív adattartalommal kerüljön a vonalkód feltüntetésre, a vonalkód fiktív adattartalma egyezzen meg valamennyi minta esetében. A 25. kérdésre adott válasz pedig arra vonatkozik, hogy a biankó vényekre is kér mintát csatolni a beavatkozói ajánlatkérő. A 30. kérdésre adott ajánlatkérői választ sem találta jogsértőnek az alperes. Kifejtette, hogy az ajánlatkérő válaszának tartalma megegyezik a felperes 14. kérdésére adott válasszal, vagyis azzal, hogy a mikroírás szövege ORSZÁGOS EGÉSZSÉGBIZTOSÍTÁSI PÉNZTÁR legyen.
Az alperes a kérdésekre adott válaszok mellékleteként csatolt ajánlással kapcsolatban megállapította, hogy az összhangban van a dokumentációban előírt vonalkóddal, hiszen az a CODE 128 szabványos vonalkód képzésére vonatkozik az irányadó MSZ EN 799-2001 szabvány elvárásai szerint. A dokumentáció II.6.1) pontjában a beavatkozó pedig megadta, hogy CODE 128 típusú szabványos vonalkódot kér. A II.6.2) pontban megjelölte a vonatkozó szabványt, az MSZ EN 791:2001-et, amely megjelölés elírást tartalmaz. A dokumentációban meghatározott MSZ EN 791:2001 szabvány nem a vonalkódra vonatkozik, hanem fúrótornyokra. A válaszok mellékletét képező ajánlás, így nem egy új típusú vonalkód követelmény elvárása, hanem a dokumentáció pontosítása volt.
Az eredményhirdetés előrehozott időpontjában kapcsolatban az alperes megállapította, hogy az a Kbt. 94. § (4) bekezdésében foglaltaknak megfelel. Az eredményhirdetés előrehozásával a beavatkozó jogsértést nem követett el.
Az alperes megállapította továbbá, hogy nem sérült a Kbt. 77. § (2) bekezdése sem, hiszen az Állami Nyomda Rt. nem módosította az ajánlatát, kizárólag egy elírás tisztázása történt meg a bontáson. Megjegyezte, hogy nyilvánvaló, hogy a „6” és „/” jel egy billentyűvel való gépelése miatt történhetett az elírás. Ez azonban nem minősül tiltott ajánlatmódosításnak. Nem fogadta el a felperes azon előadását sem, hogy az Állami Nyomda Rt. ajánlatához csatolt minták nem felelnek meg a dokumentáció elvárásainak. Megállapítása szerint ugyanis nem merült fel olyan körülmény, amely megalapozta volna a nyertes által csatolt minták nem megfelelőségét. Erre nézve a felperes semmiféle bizonyítékot nem terjesztett elő, ezért kérelme megalapozatlan.
A felperes ajánlatának érvénytelenségével kapcsolatban kifejtette, hogy többszöri felvilágosítás kérésére sem adott kifejezett nyilatkozatot arra, hogy az első szállítást mikor fogja megkezdeni. A beavatkozó a gyártás, illetve a szállítás megkezdésének időpontjára nyilatkozatot kért, e nyilatkozatnak kifejezettnek és egyértelműnek kell lennie. Ezt a kifejezett nyilatkozattételi kötelezettséget a felperes által megadott „209 napon belüli” kitétel nem elégíti ki. Mivel pedig a felperesi ajánlat tartalma alapján nem volt megállapítható, hogy a felperes a gyártást illetve az első szállítást mikor tudja megkezdeni, illetőleg a 209 napon belüli gyártás megkezdését alapul véve, hogyan értelmezhetőek a vállalt 5 és 2 napos teljesítési határidők, a beavatkozó helyesen állapította meg, hogy az ajánlat nem tartalmaz kifejezett, pontos nyilatkozatot a gyártás és a szállítás megkezdésének időpontjára. A dokumentáció feltétele alapján ugyanis az ajánlattevő kötelezettsége nem az volt, hogy egy bizonytalan időtartamot jelöljön meg, hanem az, hogy adja meg a gyártás és az első szállítás időpontját mégpedig a szerződéskötéstől számítottan. A felperes ajánlatából még a felvilágosítás kérést követően sem állapítható meg, hogy a gyártás a szerződéskötéstől számított 100. napon, avagy a 120., illetőleg a 200. napon kezdődik és ezáltal az sem állapítható meg, hogy az első szállítást mikorra vállalta a felperes. Kifejtette még, hogy a nyertes ajánlattevő ajánlatában konkrét időpontot jelölt meg az első szállításra, mégpedig a szerződéskötést követő első igénylőlapok átvételétől számított 5 munkanapon belül.
Felperes pontosított keresetében jogszabálysértésre hivatkozással kérte az alperes határozatának felülvizsgálatát. Elsődlegesen a határozat megváltoztatását kérte az alább részletezendő jogsértések megállapításával, másodlagos kérelme a határozat hatályon kívül helyezésére és az alperes új eljárásra kötelezésére irányult. Perköltségre igényt tartott, kérte ennek összegét a bíróság által mérlegeléssel megállapítani.
Felperes állította, hogy a beavatkozó a Kbt. 92. § g) pontjába ütközően indított újabb közbeszerzési eljárást, erre ugyanis csak azután lett volna lehetősége, hogy az alperes megsemmisítette az eljárást lezáró döntését, vagyis 2004. december 23-a után. Hangsúlyozta, hogy az eljárás még e napon sem zárult le, a jogorvoslati eljárások folytán az csak 2006. február 9-én fejeződött be. Ezzel kapcsolatban hivatkozott az alperes D.108/2006. számú határozatára, amelyben az alperes megállapította, hogy a beavatkozó megsértette a Kbt. 342. § (1) bekezdését, mert a 2005. október 26-i időponthoz képest, a lehetséges 30 napon belül nem, hanem azon túl, 2006. február 9-én hozta meg a közbeszerzési eljárást lezáró újabb döntését. Hangsúlyozta, hogy a beavatkozó az alperesnek írt 36-91/22/2006. számú levelében szintén azt közölte, hogy az alperes D.738/13/2004. számú döntését követően, a jogorvoslati eljárások befejezése után, a 2006. február 9-én megismételt eredményhirdetésen zárta le a közbeszerzési eljárását. Ez időpont után lett volna a beavatkozónak jogszerű lehetősége ugyanezen tárgyban új közbeszerzési eljárást megindítani. Mindezek alapján sérült még a Kbt. 94. § (1) és (2) bekezdése, továbbá a 98. § (1) és (2) bekezdései, valamint a 41. § (4) bekezdése.
Felperes előadta, hogy a Kbt. 69. § (3) bekezdésébe ütközik az ajánlati felhívás III. 2.1.3) pontjában meghatározott, az ISO 14001:1996 és a BS 7799/IEC 17799:2000 tanúsítványokra vonatkozó előírásával. Hangsúlyozta, hogy az orvosi vények a 86/1996. Korm. rendelet szerint nem minősülnek biztonsági okmánynak. Ennél fogva e tanúsítványok megléte a szerződés teljesítéséhez nem szükséges, ezért ezek az alkalmassági feltételek eltúlzottak, esélyegyenlőséget és a verseny tisztaságát sértő, a lehetséges ajánlattevők körét indokolatlanul szűkítő, jogsértő előírás.
Felperes állítása szerint sérült a Kbt. 53. § (1) bekezdése is a dokumentáció II.4.3. pontjában azzal, hogy a beavatkozó lehetőséget biztosított a vonatkozó jogszabályokban előírtaktól való eltérésre, a vények feliratainál a megadott betűtípusokhoz és méretekhez hasonló betűtípus és méret alkalmazását is engedte.
Felperes érvelése szerint a beavatkozó megsértette a Kbt. 56. § (2) bekezdésében meghatározott határidőt azzal, hogy a felperes által kért tájékoztatást csak 2005. február 8-án 17 óra 41 perckor küldte meg a felperes részére. Rögzítette, hogy az alperes határozatában tévesen szerepel az ajánlattételi határidőként 2005. február 15-e 10.00 óra, hiszen az helyesen 2005. február 14-e 10.00 óra. Ehhez képest pedig a beavatkozónak 2005. február 8-án 10.00 óráig kellett volna a kiegészítő tájékoztatást megadnia. Megjegyezte, hogy a fax útján megküldött válaszhoz a munkaidő lejártára tekintettel csak másnap jutottak hozzá.
Felperes állítása szerint tartalmilag is jogsértőek a beavatkozó ajánlatkérői kérdésre adott válaszai az alábbiak szerint.
Az 1. kérdésre adott válasz a Kbt. 56. § (2) bekezdésébe ütközik, mert nem adott választ arra, hogy a dokumentációban hivatkozott mintanyomatokhoz hol, mikor és hogyan lehet hozzájutni. A 3. kérdésre adott válasz a Kbt. 56. § (3) bekezdését sérti, azáltal, hogy a „zavaró mérték” tartalmát nem a dokumentációban, hanem csak a válaszban határozta meg. Az itt közölt 5 éves időtartam is szintén bővíti a felhívás és a dokumentáció előírásait. A 4. számú kérdésre adott válasz is a Kbt. 56. § (3) bekezdésébe ütközik, amennyiben módosította a dokumentáció előírását. A dokumentációban ugyanis kétféle másolópapírral kapcsolatban adott a beavatkozó előírást, válaszában pedig már a másolópapír és a lézerpapír mellett egy harmadik típusú papír, az ún. fénymásolópapírt is szerepeltette. Miután az ajánlatok elbírálásának szempontja a legalacsonyabb összegű ellenszolgáltatás volt, ezért nem közömbös, hogy a vényeket milyen bekerülési költségű papír alapanyagra kell az ajánlattevőnek elkészítenie. Hivatkozott arra, hogy a másolópapír, a lézerpapír és a fénymásolópapír árában, minőségében és egyéb sajátosságaiban is egymástól eltérőek. A Copy Standard másolópapír A/4-es méretű, 80 g-os papír, amely egyoldalas másolásra alkalmas, ára: 630 Ft/csomag. A Copy Gold fénymásolópapír szintén A/4-es méretű, 80 g-os papír, amely azonban kétoldalas másolásra is alkalmas és az ára: 650 Ft/csomag. Ezekhez képest a Laser Copy Lux lézerpapír A/4-es méretű, 80 g-os, nagy hőbírású (240 °C-ig) papír, amely kétoldalas és színes másolásra is alkalmas. Ennek az ára: 720 Ft/csomag. Felperes állítása szerint a 6., 7., 9., 10., 11., 13., 15., 16., 19., 20., 21., 24., 25., 26., 27. és a 30. kérdésre a beavatkozó nem adott választ, ezáltal megsértette a Kbt. 56. § (2) bekezdését. A 8. kérdésre adott válaszában a beavatkozó a dokumentáció előírását kibővítette, mivel a megszemélyesítésre nézve is előírta a változatlan tartalmat. Szintén sérült a Kbt. 56. § (3) bekezdése a 12. kérdésre adott válasszal, hiszen az az ESzCsM rendelethez képest jogsértően enged lazítást, de magával a dokumentációval is ellentétes, hiszen éppen a dokumentáció rendeli kötelezően alkalmazni az ESzCsM rendelet 1., 2. és 3. mellékletét. A beavatkozó a 14. kérdésre adott válaszával is többlet rendelkezést adott a dokumentációhoz képest a mikroírás tekintetében. Szintén többlet követelményt határozott meg az ajánlati felhíváshoz képest a beavatkozó a dokumentációban, amikor még azt is meghatározta, hogy az ajánlattevőnek a vényigénylőlapot térítésmentesen kell szállítania.
Felperes szerint sérült a Kbt. 83. § (2) bekezdése is azzal, hogy a hiánypótlásra megadott határidő lejárta előtt hirdetett eredményt.
Felperes állítása szerint a beavatkozó a Kbt. 81. § (3) bekezdésében foglalt kötelezettségének objektíve nem tudott eleget tenni, mivel az ajánlati felhívásban, a dokumentációban meghatározott pályázati, továbbá bírálati szempontok, fogalmak és egyéb előírások hiányosak, ellentmondásosak, nem egyértelműek voltak, ezekre az ajánlattevők által feltett kérdések ellenére sem lehetett egyértelműbb választ adni. A beavatkozó az általa hibásan és rosszul előkészített, továbbá pontatlanul megfogalmazott ajánlati felhívás és dokumentáció folytán nem vált alkalmassá arra, hogy a törvényben előírt kötelezettségének jogszerűen eleget tegyen.
Felperes érvelése szerint a beavatkozó eljárása a Kbt. 77. § (2) bekezdését is sérti, azzal, hogy az ajánlattételi határidő lejártát követően módosította az Állami Nyomda Rt. eredeti árajánlatát Ft/db-ról Ft/db-ra. Kifogásolta, hogy a beavatkozó az Állami Nyomda Rt. módosított ajánlatát elfogadta és így az eredeti ajánlati árhoz képest hatszoros egységáron hirdette ki az eljárás nyerteseként.
Felperes álláspontja szerint a beavatkozó megsértette a Kbt. 88. § (1) bekezdés f) pontját is, amikor annak ellenére fogadta el az Állami Nyomda Rt. csatolt vénymintáit, hogy azok nem felelnek meg az ajánlati felhívásban és az ajánlati dokumentációban meghatározott kötelező követelményeknek. Az Állami Nyomda Rt. ugyanis a vénymintáit a Code 128 „B” szerint készítette el, ezáltal a vonalkód túlzottan magas lett, amely miatt a personalizáció második sora az ESzCsM rendelettől eltérő betűnagysággal lett nyomva. Az Állami Nyomda Rt. ajánlata így érvénytelen, hiszen nem felel meg az ajánlati felhívásban, a dokumentációban valamint a jogszabályokban meghatározott feltételeknek.
Felperes előadta, hogy a beavatkozó eljárása a Kbt. 88. § (1) bekezdés f) pontjába azért is ütközik, mert a felperes ajánlatát érvénytelennek minősítette. Felperes a teljesítési határidők vonatkozásában ténylegesen ugyanazt a nyilatkozatot tette meg, mint a nyertesnek hirdetett ajánlattevő. Az értékelhető határidők tekintetében tehát mindkét ajánlat megfogalmazása szó szerint azonos. Hangsúlyozta, hogy a gyártás megkezdésének időpontja a dokumentáció alapján nem azonos az igénylőlapok átvételének időpontjával. Az igénylőlapok átvételének időpontját a beavatkozó sehol sem definiálta, sőt a dokumentációban éppen, hogy az szerepel, hogy először a beavatkozó ad át a munka megkezdéséhez szükséges információkat, majd ezt követően e-mailon küldi az egyedi, konkrét vények gyártásához szükséges adatokat. Amennyiben a felperes nyilatkozata a beavatkozó számára nem volt egyértelmű, akkor úgyszintén nem egyértelműnek, nem kifejezettnek kellett volna minősíteni az Állami Nyomda Rt. felolvasólapján található nyilatkozatot is. Hangsúlyozta, hogy a dokumentáció 31. oldalának 6.a) pontja szerint a megrendelő a vállalkozó részére a szerződés aláírását követő 2 munkanapon belül közli a tevékenységének ellátásához szükséges információkat és átadja az ahhoz szükséges dokumentumokat. Az azonnali gyártás megkezdése tehát lehetetlen vállalás. Kifogásolta, hogy annak ellenére, hogy az ajánlat 7. és 100. oldalain a dokumentáció elvárásának megfelelően megtette a nyilatkozatokat, mégis felhívta a beavatkozó további nyilatkozat megtételére, méghozzá úgy, hogy az igénylőlapok átvételének idejét nem adta meg. Megjegyezte, hogy az Állami Nyomda Rt. sem nyilatkozott az ajánlatban az igénylőlapok  átvételének idejéről. Figyelemmel pedig arra, hogy felperes a dokumentációban meghatározott határidőket egyértelműen vállalta, az ajánlata érvényes.
Az alperes nyilatkozatában fenntartotta a határozatban foglalt indokait. Álláspontja szerint a határozat jogszerű, ezért kérte a kereset elutasítását és a felperes perköltségben való marasztalását. Hangsúlyozta, hogy a beavatkozó eljárás eredményéről szóló tájékoztatója a Közbeszerzési Értesítőben 2004. december 3-án megjelent. Volt a beavatkozónak tehát egy eredménytelenül zárult közbeszerzési eljárása, amely alapján, dönthetett arról, hogy beszerzési igényének fennállására tekintettel újabb közbeszerzési eljárást indít-e, vagy eláll a beszerzési igényétől. Az alperes a jogorvoslati eljárás során ideiglenes intézkedést nem hozott, így a beavatkozót nem terhelte az a kötelezettség, hogy az új eljárás elhatározása tekintetében várja be a jogorvoslati eljárásban hozandó érdemi döntést. Az alperes D.738/13/ 2004. számú határozatát pedig csak az új eljárás megindítását követően vette kézhez a beavatkozó. Nincs olyan jogszabályi előírás, amely szerint a beavatkozónak az alperes határozatának kézhezvételét követően vissza kellett volna vonnia az ajánlati felhívását. Továbbra is hangsúlyozta, hogy a beszerzés tárgyát a beavatkozó nem minősítette biztonsági okmánynak, a Kbt. pedig lehetőséget ad az ajánlatkérő számára arra, hogy minőségbiztosítási tanúsítványokat írjon elő alkalmassági feltételként. A felperes érvelésével szemben hangsúlyozta, hogy a hivatkozott ESzCsM rendelet a vény műszaki specifikációját nem határozza meg, ezért annak meghatározása az ajánlatkérő kötelezettsége volt. Az ajánlatkérői válasz határidejével kapcsolatban előadta, hogy a határozat tévesen tartalmazza az ajánlattételi határidőt. Ez azonban nincs érdemi kihatással a döntés helyességére. A beavatkozó ugyanis a Kbt. 56. § (2) bekezdésében foglalt 6 napos határidőben megadta a válaszokat 2005. február 14-től visszaszámolva a 6. nap ugyanis 2005. február 8-a. A törvény megfogalmazása alapján pedig a határidő teljesített, ha az ajánlattételi határidőt megelőző 6. nap 24 órájáig a tájékoztatást az ajánlatkérő megadja. A kérdésekre adott válaszok tartalmával kapcsolatban megismételte a határozatban foglalt indokokat. Hangsúlyozta, hogy a felperesben felmerült kétségek ellenére a műszaki szempontokat illetően felperes tökéletes ajánlatot tett, korábban is kiváló vénygyártó volt. Ajánlatának érvénytelensége nem is az ajánlatkérői válaszokkal áll összefüggésben. Az eredményhirdetés előrehozásával kapcsolatban az alperes megismételte, hogy a vonatkozó jogszabályi feltételeket e körben a beavatkozó teljesítette. Előadta még, hogy a beavatkozó a Kbt. 81. § (3) bekezdésének megfelelően elbírálta az ajánlatokat. Az Állami Nyomda Rt. ajánlatával kapcsolatban egyértelműen megállapítható, hogy elírás történt, így az ajánlat jogellenes módosításáról nincs szó. Az Állami Nyomda Rt. vénymintáival kapcsolatos felperesi érveléssel szemben előadta, hogy az ajánlat nem érvénytelen. A hivatkozott ESzCsM rendelet a betűtípusra és a betűméretre kötelező előírást nem tartalmaz, a jogszabály melléklete csak egy minta. Ezen kívül pedig a felperes sem a jogorvoslati eljárásban, más érvénytelenségi okra nem hivatkozott. A felperesi ajánlat érvényességével kapcsolatban előadta, hogy az nem tartalmazott a Kbt. 70. § (1) bekezdésében meghatározott követelményt kielégítő egyértelmű nyilatkozatot arra nézve, hogy az első szállítást felperes mely időpontra vállalja. Ezt a nyilatkozatot felperes még a beavatkozói tájékoztatás kérések után sem tette meg. Ajánlata így érvénytelen.
A beavatkozó csatlakozott az alperes által előadottakhoz. Álláspontja szerint a határozat jogszerű, ezért kérte a kereset elutasítását, perköltségigénye nem volt. Az alperesi indokok megismétlésén túl hivatkozott arra, hogy teljesen új mintájú, új formájú vények beszerzéséről volt szó, ezért hivatkoztak a felhívásban arra, hogy a mintanyomatoknak a vonatkozó jogszabályoknak kell megfelelniük. Miután azonban a hivatkozott ESzCsM rendelet a vények színét, betűméretét, a betűnagyságot és egyéb adatot konkrétan nem határozta meg, a jogszabály mellékletét képező mintavényképet tartalmaz, amely nem egy olyan kötelező minta, amelynek minden egyes elemét maradéktalanul, teljes pontossággal teljesíteni kellene, ezért kellett a dokumentációban azokat a paramétereket meghatározni, amelyeket a jogszabály konkrétan kötelező jelleggel nem írt elő. 
Hangsúlyozta, hogy a felperes még a kétségesnek tűnő ajánlatkérői előírások ellenére is műszaki szempontból tudott az ajánlatkérő elvárásainak megfelelő ajánlatot tenni. Felperes a legjobb vényeket gyártó cég, ajánlatának érvénytelenségét nem is az ajánlat műszaki tartalma okozta. Állította, hogy a kérdéseket határidőben megválaszolta és azok nem voltak ellentétesek a dokumentáció illetve a felhívás egyes előírásaival. Az alperesi érvelésen túl hangsúlyozta, hogy a lézerpapír megjelölést azért írták oda, mert utalni akartak arra, hogy a másolópapírnak a lézernyomtatóbeli nyomtatásra is alkalmasnak kell lennie, lényegében bármely fénymásolópapír megfelelt számukra, amely lézernyomtatásra is alkalmas. Az aljnyomat kifejezéssel kapcsolatban előadta, hogy az a szakmában elfogadott nézet szerint alapnyomatot jelent. Az egyes nyomatok hőállósági kritériumával kapcsolatban előadta, hogy nyilvánvaló volt az ajánlatkérői elvárás, miszerint a felhasználás során nemcsak a piros nyomat, hanem a feketén nyomott adat sem mosódhat el. Kifejtette, hogy nem volt jelentősége annak sem, hogy az Adobe Garamond betűtípusnak van-e más verziója. Éppen a későbbi viták elkerülése érdekében szögezték le azt, hogy a magyar ékezetes verziót kérik. A mikroírással kapcsolatban közölte, hogy az Országos Egészségbiztosítási Pénztár szövegrészt nem kötelező jelleggel írta elő, bármilyen szövegrészt elfogadtak volna. Az EAN Kht. által készített ajánlással kapcsolatban előadta, hogy az a nevének megfelelően ajánlást tartalmazott, nem volt kötelező az ajánlattevők számára. Hangsúlyozta, hogy még ha kevés idő is állt a felperes rendelkezésére a CODE 128 szabvány „B” minta szerinti minta elkészítésére mégis sikerült a műszaki szempontból kifogástalan ajánlat elkészítése. Előadta még, hogy elképzelhető, hogy a hiánypótlás határidejét a titkárnő elgépelte és tévesen 18.00 órát jelölt meg a 16.00 óra helyett. A felperes ajánlatának érvényességével kapcsolatban előadta, hogy a „209 napon belül” nem egyértelmű, pontosan meghatározott, konkrét időpont. A felperes ajánlata ténylegesen a dokumentáció 30. oldalának 3. a) pontjában foglaltakat nem teljesítette. Itt ugyanis egyértelműen az szerepel, hogy az elkészített vényeket és vényigénylő lapokat az igénylőlapok átvételétől számított 5 munkanapon belül köteles a vállalkozó kiszállítani vagy postára adni. Ennél fogva teljesítési határidő 1 és 5 nap között bármilyen időtartam is lett volna az megfelelő. Az 5 napnál hosszabb határidő azonban már nem fogadható el, a dokumentáció előírása folytán. A 209 napon belüli vállalásba ugyan beletartozhat az 5 napon belüli vállalás is, de az általa megadott időtartam nem volt egyértelmű. Ténylegesen a 6 és 209 közötti teljesítési határidő már nem fogadható el. A felperes az ajánlatának 100. oldalán szerepeltette az 5 munkanapos határidőt és a 2 munkanapot is, ám miután megjelölte a 209 napon belüli kitételt is ajánlata már nem volt egyértelmű, ezért kellett tisztázásra felhívni.
Felperes keresete részben alapos.
A bíróság az alperes határozatának felülvizsgálata során a közbeszerzésekről szóló 2003. évi CXXIX. törvény (a továbbiakban: Kbt.) 346. § (2) bekezdése folytán alkalmazandó, a polgári perrendtartásról szóló, többször módosított 1952. évi III. törvény (Pp.) 324. § (1) bekezdése szerint lefolytatott eljárásban a kereseti kérelem és az ellenkérelem korlátai között kizárólag azt vizsgálhatja, hogy a határozat megfelel-e támadott rendelkezéseiben az anyagi és az eljárási szabályoknak. A Pp. 339. §-a alapján a bíróság csak a jogszabálysértő határozatot helyezheti hatályon kívül, vagy változtathatja meg.
A bíróság a keresetlevél, az alperes nyilatkozata, a felek és a beavatkozó előadásai, becsatolt iratai és a közigazgatási iratok, valamint a Fővárosi Bíróság 13.K.30.043/2005. szám alatti teljes peres iratait és az ahhoz kapcsolódó közigazgatási iratok alapján megállapított tényállásból kiindulva, a következőkre alapozta döntését.
A Kbt. 94. § (1) bekezdés szerint az ajánlatokat a lehető legrövidebb időn belül kell az ajánlatkérőnek elbírálnia és azt követően az eljárás eredményét vagy eredménytelenségét kihirdetnie. Ugyanezen szakasz (2) bekezdése szerint az az ajánlatkérő az eredményhirdetés időpontját – indokolt esetben – egy alkalommal, legfeljebb harminc nappal elhalasztja. A Kbt. 92. § c) pontja kimondja, hogy eredménytelen az eljárás, ha az egyik ajánlattevő sem vagy az összességében legelőnyösebb ajánlatot tevő sem tett – az ajánlatkérő rendelkezésére álló anyagi fedezet mértékére tekintettel – megfelelő ajánlatot. A 92. § g) pontja alapján akkor is eredménytelen az eljárás, ha a Közbeszerzési Döntőbizottság megsemmisíti az ajánlatkérő valamely döntését, és az ajánlatkérő új közbeszerzési eljárás lefolytatását határozza el, vagy eláll az eljárás lefolytatásának szándékától. A 98. § (1) bekezdése szerint az ajánlatkérőnek az eljárás eredményéről vagy eredménytelenségéről szóló tájékoztatót külön jogszabályban meghatározott minta szerinti hirdetmény útján kell közzétennie. A (2) bekezdés alapján a hirdetményt a Közbeszerzési Értesítőben történő közzétételre – legkésőbb az eredményhirdetéstől, illetőleg az eredményhirdetés határidejének lejártától számított öt munkanapon belül kell feladni. Ugyanezen szakasz (4) bekezdése kimondja, hogy a közbeszerzési eljárás a (2) bekezdés szerinti hirdetmény közzétételével, illetőleg ha a szerződéskötés később történik, azzal zárul le. A Kbt. 41. § (4) bekezdése szerint ha a nyílt, a meghívásos, a tárgyalásos eljárás eredménytelen, az ajánlatkérő új eljárás kiírásáról határoz, kivéve, ha a közbeszerzést nem kívánja megvalósítani.
A kiemelt jogszabályi rendelkezések alapján a bíróság rámutat arra, hogy a közbeszerzési eljárás különféle okok miatt lehet eredménytelen. Az egyes, eltérő eredménytelenségi okok különféle jogkövetkezménnyel járhatnak. Ha az eljárást az ajánlatkérő a Kbt. 92. § c) pontja alapján nyilvánítja eredménytelennek, úgy a közbeszerzési eljárás a Kbt. 98. § (4) bekezdése alapján az eljárás eredménytelenségéről szóló tájékoztató Közbeszerzési Értesítőben való közzétételével zárul le. Ilyenkor a 41. § (4) bekezdése folytán az ajánlatkérő szabadon dönthet arról, hogy a fennálló beszerzési igényére tekintettel új közbeszerzési eljárást ír ki, vagy pedig a beszerzési igényétől elállva nem folytat le új közbeszerzési eljárást. Bármelyik megoldás mellett dönt is az ajánlatkérő, döntésében csak annyiban van korlátozva, hogy a Kbt. rendelkezéseinek megfelelően kell eljárnia. A Közbeszerzési Döntőbizottság eljárása, jóváhagyása vagy bármiféle közreműködése nem szükséges. A Kbt. nem határoz meg semmilyen határidőt sem arra nézve, hogy a 41. § (4) bekezdésre alapozva az ajánlatkérő mikor határozhat új eljárás kiírásáról. Nincsen kötelező kivárási időtartam és olyan rendelkezés sincs, amely szerint, ha az ajánlatkérő eredménytelenné nyilvánító eljárást lezáró döntésével szemben jogorvoslatot kezdeményeznek, úgy a jogorvoslati eljárás jogerős befejezéséig a 41. § (4) bekezdése szerinti új eljárást nem lehet kiírni. Abban az esetben tehát, amikor az ajánlatkérő a közbeszerzési eljárást a Kbt. 92. § c) pontja alapján eredménytelennek nyilvánítja, úgy a közbeszerzési eljárás az eredménytelenségről szóló tájékoztató közzétételével lezártnak tekintendő, és minden további megkötés nélkül, egy megindult jogorvoslati eljárástól függetlenül, új eljárás kiírásáról határozhat. Ettől az esettel teljesen eltér az, amikor a Kbt. 92. § g) pontja alapján lesz eredménytelen az eljárás. Ilyenkor ugyanis az eljárás azért nem jár eredménnyel, mert az alperes egy jogorvoslati eljárás lezárásaként megsemmisíti az ajánlatkérő döntését. Az eredménytelenségi ok tehát az alperes határozata, amely után dönthet az ajánlatkérő arról, hogy új közbeszerzési eljárást folytat le, vagy eláll a beszerzési szándékától. E döntési lehetőséget ilyenkor az ajánlatkérő számára a Kbt. 92. § g) pontja biztosítja, szemben az előbb vázolt esettől, amikor a 41. § (4) bekezdés teszi lehetővé az új eljárás kiírását.
A bíróság megállapította, hogy a beavatkozó a Kbt. 92. § c) pontja alapján nyilvánította a megelőző közbeszerzési eljárást eredménytelennek. Tény az is, hogy az eljárás eredménytelenségéről szóló hirdetményt a Közbeszerzési Értesítőben 2004. december 3-án tették közzé. A Kbt. 98. § (4) bekezdése alapján így ez az a nap, amellyel a közbeszerzési eljárás lezárult. Ezt követően a beavatkozó a fent bemutatott jogszabályi rendelkezések alapján, minden korlátozás nélkül megindíthatta az új eljárást. Ennél fogva nem foghatott helyt, a felperes erre vonatkozó kereseti kérelme. Az a tény, hogy a beavatkozó a folyamatban lévő jogorvoslati eljárás befejezése előtt megindította az új közbeszerzési eljárást, a Kbt. egyetlen rendelkezésébe sem ütközik, és jogszabályi rendelkezés hiányában azt sem lehet a beavatkozónak felróni, hogy az alperes D.738/13/2004. számú határozatának kézhezvételét követően nem vonta vissza az eljárást megindító ajánlati felhívását. Ilyen kötelezettsége ugyanis a törvény szerint az ajánlatkérőnek nincs.
A felperesi érveléssel a bíróság annyiban ért egyet, hogy valóban nem kívánatos a perbelihez hasonló helyzet kialakulása. Felperesnek ugyanis annak ellenére kellett részt vennie az új közbeszerzési eljárásban, hogy a megelőző eljárásban egyedüli érvényes ajánlattevőként nyertes lehetett volna. Ezért van kiemelt jelentősége annak, hogy az alperes a jogorvoslati eljárás során hatékonyan képes-e eljárni és egy ideiglenes intézkedéssel megakadályozza-e a szerződés megkötését. Ez esetben ugyanis elkerülhető lenne a nem kívánatos helyzetek kialakulása. Ha azonban az alperes ideiglenes intézkedéssel nem szab gátat az ajánlatkérő törvényes lehetőségeinek, úgy az ajánlatkérő jogszerűen dönthet az új közbeszerzési eljárás kiírása mellett. Az pedig, hogy minderre törvényes lehetőség mutatkozik, olyan jogalkotói kérdés, amely sem az alperesen, sem pedig a beavatkozón számon nem kérhető.
A Kbt. 65. § (1) bekezdése szerint az ajánlatkérő az ajánlati felhívásban köteles előírni az ajánlattevő pénzügyi és gazdasági, valamint műszaki, illetőleg szakmai alkalmasságának feltételeit és igazolását. A 66–69. § részletesen meghatározzák az alkalmasság feltételeinek és igazolásának lehetséges módjait. A 69. § (2) bekezdése szerint az ajánlati felhívásban meg kell határozni, hogy mind a 66. §-ban, mind a 67. §-ban foglaltakkal összefüggő mely körülmények megléte, illetőleg hiánya vagy azok milyen mértékű fogyatékossága zárja ki, hogy az ajánlatkérő az ajánlattevőt, alkalmasnak minősítse a szerződés teljesítésére. A 69. § (3) bekezdése alapján az az ajánlatkérőnek a 66. és a 67. §-ban meghatározott adatok és tények kérését a közbeszerzés tárgyára kell korlátoznia, a (2) bekezdés szerinti követelményeket pedig – a közbeszerzés becsült értékére is tekintettel – legfeljebb a szerződés teljesítéséhez ténylegesen szükséges feltételek mértékéig lehet előírni.
A bíróság megállapította, hogy a beavatkozó a felhívás III.2.1.3) pontjában a műszaki, illetve a szakmai alkalmasság igazolására megkövetelte az ISO 14001:1996 rendszer és a BS 7799/IEC 17799:2000 rendszer tanúsítványát. Ezek hiánya a felhívás III.2.1) pontja szerint kizárják az ajánlattevő alkalmasságát. A bíróság megállapította, hogy az ISO 14001:1996 szabvány a környezetközpontú irányítási rendszerre vonatkozik. A szabvány szerint a szervezetnek ki kell alakítania, dokumentálnia, bevezetnie, fenntartania és folyamatosan fejlesztenie kell egy környezetközpontú irányítási rendszert a nemzetközi szabvány követelményeinek megfelelően. Részletesen rögzíti a felső vezetőség feladatait és meghatározza azt, hogy milyen eljárásokat, programokat kell létrehoznia, vezetnie és fenntartania a szervezetnek, továbbá kimondja azt is, hogy meg kell határozni a környezetközpontú irányítás felelősségi köreit és hatásköreit továbbá ki kell jelölni egy környezetközpontú irányításért felelős vezetőt. A BS 7799/IEC 17799:2000 szabvány az információ védelmi irányítási rendszer követelményeit határozza meg. Eszerint a szervezetnek létre kell hoznia, be kell vezetnie, karban kell tartania és folyamatosan fejlesztenie kell egy dokumentált ISMS-t (Information Security Management Systems) (magyarul: információ védelmi irányítási rendszer) szoros összefüggésben a szervezet teljes működési tevékenységével és kockázataival. A szervezetnek meg kell határoznia az ISMS alkalmazási területét, politikáját, azonosítani kell az ISMS alkalmazási területén a kockázatokat, fel kell mérni az üzleti károkat, melyek védelmi hibából származhatnak, azonosítani és, értékelni kell a kockázatok javításának a lehetőségeit. Ki kell továbbá dolgoznia a szervezetnek egy kockázatjavítási tervet, képzési és tudatosítási programokat kell végrehajtani stb.
A bíróság megállapította, hogy a nyertes ajánlattevőnek különféle kritériumoknak megfelelő orvosi vényeket és vényigénylőlapokat kell a közbeszerzési eljárás alapján kötendő szerződés szerint szállítani. Tény az is, hogy az orvosi vények és a vényigénylő lapok a vonatkozó jogszabályi rendelkezés alapján nem minősülnek biztonsági okmányoknak. Ennél fogva sem az okmányok előállításához, sem pedig az előállító szervezet működéséhez, felépítéséhez nem szükségesek olyan szigorú, biztonsági és egyéb feltételek teljesítése, amely a biztonsági okmány előállításához elengedhetetlenek. Ennél fogva a bíróság teljes egészében osztotta a felperes érvelését és a hivatkozott szabványok tartalma alapján arra a következtetésre jutott, hogy az orvosi vények és vényigénylő lapok szállítására vonatkozó szerződés teljesítéséhez nem szükséges az ajánlattevő szervezetnek a környezetközpontú irányítási rendszer, illetve az információvédelmi irányítási rendszer szabványnak való megfelelés. Sem a vényekre, sem pedig a vényigénylő lapokra vonatkozó műszaki előírások, sem pedig a megkötendő szállítási szerződés tartalma utaló jelleggel sem szól a szállító szervezet felépítéséről, irányítási rendszeréről. A beavatkozó maga sem tudta konkrétan megjelölni azt, hogy e szabványok mely oknál fogva kapcsolódnak a közbeszerzés tárgyához illetve nem adta indokát annak sem, hogy ez mennyiben szükséges ténylegesen a szerződés teljesítéséhez. Ilyen tartalmú indokolást az alperes határozata sem ad. Önmagában pedig az, hogy az ajánlatkérőnek lehetősége van tanúsítványok megkövetelésére még nem igazolja a vitatott szabványok előírásának jogszerűségét. Éppen annál fogva szükségtelenek a bíróság megítélése szerint az erre vonatkozó tanúsítványok megkövetelése, hogy nem vitásan sem az orvosi vények, sem pedig a vényigénylő lapok nem tartoznak a biztonsági okmányok védelmének rendjéről szóló 86/1996. (VI. 14.) Korm. rendelet hatálya alá. A bíróság megítélése szerint az erre vonatkozó ajánlatkérői előírások a Kbt. 69. § (3) bekezdésébe ütköznek, azok nem korlátozódnak a közbeszerzés tárgyára és ténylegesen nem szükségesek a szerződés teljesítéséhez.
A 68/2004. (VIII. 5.) ESZCSM rendelet 1., 2. és 3. számú mellékletei az általános orvosi vény és a szemészeti vény 2005. január 1-jétől hatályos mintáit adják. E mintákon meghatározott betűtípussal, betűméretben szerepelnek az orvos adataira vonatkozó rovatok. A bíróság nem osztotta a felperesnek az arra vonatkozó előadását, hogy a rendelet mellékleteként megadott vények minden tartalmi eleme teljes mértékben oly módon kötött, hogy azoktól sem a betűtípus, sem pedig a betűméret tekintetében nem lehet eltérni. Erre nézve ugyanis sem a jogszabály mellékletei, sem pedig a vonatkozó ESZCSM rendeletek tételes rendelkezései ilyen kötelező előírást nem adnak. A bíróság megítélése szerint ezt támasztja alá éppen az a felperesi magatartás is, hogy minden további nélkül elfogadta a vények méreteire vonatkozó dokumentációbeli előírásokat, vagyis a vények méretei tekintetében nem ragaszkodott a Magyar Közlönyben megjelent formátumhoz. A bíróság megítélése szerint az ESZCSM mellékleteiben megadott vények, ahogy azt a beavatkozó is állította, ténylegesen vényképek, amelyek a szállítandó vények tartalmi és formai követelményeit határozzák meg. Ebből annyi a kötelező, hogy az orvos adatai rovatban valamennyi ott feltüntetett adatnak szerepelnie kell. Az alkalmazott betűk mérete annyiban kötött, hogy azoknak a vénykép megfelelő helyein feltétlenül el kell férniük. Konkrét erre vonatkozó egyértelmű jogszabályi előírás hiányában a bíróság nem vonta le azt a felperesi következtetést, hogy a rendelet mellékletében szereplő vényeken alkalmazott betűk méretétől vagy típusától a szállítandó vények ne térhetnének el. Mindez pedig azt jelenti, hogy nem jogszabálysértő a dokumentáció 10. oldalának II.4.3. pontjában foglalt azon előírás, hogy a következő oldalakon felsorolt betűtípusokhoz hasonló, jól olvasható betűtípusok és méretek is elfogadhatók, továbbá, hogy a gyártó neve, címe és telefonszáma tetszőleges betűtípussal is feltüntethető.
A Kbt. 56. § (1) bekezdése szerint az ajánlattevő – a megfelelő ajánlattétel érdekében – az ajánlati felhívásban és a dokumentációban foglaltakkal kapcsolatban írásban kiegészítő (értelmező) tájékoztatást kérhet az ajánlatkérőtől vagy az általa meghatározott szervezettől az ajánlattételi határidő lejárta előtt legkésőbb tíz nappal. A (2) bekezdés kimondja, hogy a kiegészítő tájékoztatást az ajánlattételi határidő lejárta előtt legkésőbb hat nappal kell megadni. Ugyanezen szakasz (3) bekezdése alapján a kiegészítő tájékoztatást úgy kell megadni, hogy az ne sértse az ajánlattevők esélyegyenlőségét. A tájékoztatás nem eredményezheti az ajánlati felhívásban és a dokumentációban foglaltak módosítását.
A bíróság megállapította, hogy az alperes határozatának indokolásában megjelölttől eltérően az ajánlattételi határidő 2005. február 14. 10.00 óra volt. Ezt az ajánlattételi felhívás és a 20. kérdésre adott válasz is egyértelműen tartalmazza, a határozatban történőt elírást az alperes maga is elismerte. Tény továbbá az, hogy a beavatkozó 2005. február 8-án 17 óra 41 perckor fax útján, küldte meg a felperes részére a kiegészítő tájékoztatást. A bíróság megítélése szerint ezzel a beavatkozó a Kbt. 56. § (2) bekezdése szerinti kötelezettségét teljesítette. A bíróság nem fogadta el a felperes azon érvelését, hogy a válaszokat a beavatkozónak legkésőbb 2005. február 8-án 10.00 órájáig kellett volna megadnia. A Kbt. 15. §-a a határidők számítása körében ugyan egyértelműen nem mondja ki, de a bíróság megítélése szerint mégis logikusan következik az, hogy az órákban meghatározott határidő meghatározott óra elteltével jár le, a napokban meghatározott határidő a meghatározott napok elteltével járnak le, úgy, hogy abba a kezdő nap nem számít bele, míg a hónapokban, években megadott határidők a hónapok, illetve az évek elteltével járnak le. Jelen esetben a Kbt. 56. § (2) bekezdése 6 napról rendelkezik, ezt további óra esetleg perc megadására nem szűkíti. Ennél fogva az 56. § (2) bekezdés szerinti teljesítéshez relevánsan csak az ajánlattételi határidő 2005. február 14-e kapcsolható az óra, perc a kiegészítő tájékoztatás megadásának jogszerűsége tekintetében közömbös. A beavatkozó a válaszokat pedig 2005. február 8-án nem vitásan megadta, így – további szűkítő rendelkezés hiányában – nem sértette meg a Kbt. 56. § (2) bekezdését.
A beavatkozó által adott kiegészítő tájékoztatással kapcsolatban a bíróság mindenekelőtt hangsúlyozza, hogy azt az ajánlattevőnek a megfelelő ajánlattétel érdekében van lehetősége kérni és az ilyen kérést kell az ajánlatkérőnek a megadott határidő alatt úgy teljesítenie, hogy az ne eredményezze az ajánlati felhívás, illetve a dokumentáció módosítását. A kiegészítő tájékoztatás mint jogintézmény nemcsak az ajánlatkérő számára ad kötelezettséget, hanem az ajánlattevőt is köti annyiban, hogy a kérdései csak olyan tényekre, adatokra, körülményekre irányulhatnak, amelyek a megfelelő ajánlattétel érdekében szükségesek. Az e körön kívül eső kérdésekre az ajánlatkérő nem köteles válaszolni, az ajánlattevőnek pedig tartózkodnia kell minden olyan kérdés feltevéstől, amely nem lényegi, és amely ténylegesen nem szükséges az ajánlatának az elkészítéséhez.
A bíróság megítélése szerint a beavatkozó az 1. kérdésére adott válaszában a megfelelő ajánlattételhez szükséges tájékoztatást megadta. A felperes előtt is tudott volt, hogy olyan vények szállítására kellett ajánlatot tenni, amelyek teljesen újak. Ennél fogva a beavatkozó csak a dokumentációban meghatározott paraméterekre és a jogszabályokra, illetve azok mellékleteire hivatkozhatott. A nyomdai értelemben vett mintanyomatot a ,felperes logikusan nem várhatta el és számára is nyilvánvaló kellett, hogy legyen, hogy az ajánlati dokumentációban szereplő nyomat kifejezés alatt a beavatkozó a dokumentációban közölt ábrákat érti. A 3. kérdésre adott választ a bíróság szintén nem találta jogsértőnek. A dokumentáció II.2.2. pontjában a beavatkozó egyértelműen előírta, hogy a nyomat színe, információtartalma az ötéves tárolási idő alatt nem változhat. Az ötéves intervallum így a válaszban nem jelenti a dokumentáció módosítását. Ugyancsak jogszerűen részletezte a „zavaró mérték” tartalmát a beavatkozó. Az ajánlatkérő által adott kiegészítő tájékoztatásnak éppen az a lényege, hogy a nem teljesen egyértelmű kifejezéseknek az ajánlattevő kérésére konkrét értelmezést adjon. Jelen esetben ezt tette a beavatkozó. A 4. kérdésre adott válaszával a bíróság megítélése szerint a beavatkozó megsértette a Kbt. 56. § (3) bekezdését. Sem az alperes, sem a beavatkozó nem vitatta, hogy a másolópapír, lézerpapír és a fénymásolópapír árában és minőségében, továbbá egyéb sajátosságaiban is eltér egymástól. Ennek ellenére a beavatkozó a dokumentációban másolópapírról, illetve lézerpapírról beszélt, míg a kérdésre adott válaszában már behozta a fénymásolópapírt is. Ezzel pedig ténylegesen módosította a dokumentációban meghatározott feltételeket. A beavatkozó érvelésével szemben a bíróság rámutat arra, hogy amennyiben a beavatkozó számára valóban csak annyi lett volna az elvárás, hogy lézernyomtatásra is alkalmas papírt szállítsanak, úgy egészen egyszerűen ezt kellett volna a dokumentációban rögzítenie. A bíróság megítélése szerint a 6. kérdésre adott válasszal sérült az 56. § (2) bekezdése. A beavatkozó az aljnyomat kifejezés tartalmára vonatkozó kérdésre oda nem illő választ adott, vagyis a kérdésre ténylegesen nem válaszolt annak, ellenére, hogy e fogalom pontos meghatározása valóban fontos lehet a megfelelő ajánlat elkészítéséhez. A 7. kérdésre adott választ a bíróság nem találta jogsértőnek. A dokumentáció II.2.2. pontja a nyomat alcímet viseli. Ezen belül rendelkezik a beavatkozó az aljnyomattal, a nyomattal, a megszemélyesítéssel illetve a nyomtatott szövegekkel kapcsolatban. Miután mindegyiket nyomatnak tekinti a beavatkozó, ezért a nyomatnak 240 °C-ig hőállónak kell lennie, az előírás egyértelműen mind az aljnyomatra, a nyomatra, a nyomtatott szövegre de a megszemélyesítésre is vonatkozó előírás. A beavatkozó tehát a feltett kérdést megfelelően megválaszolta. A bíróság a 9. kérdésre adott választ a Kbt. 56. § (2) bekezdésébe ütközőnek találta. A kérdés egyértelműen a visszaolvasás részleteire, a visszaolvasás tartalmára vonatkozott. A válaszban hivatkozott II.3.1. alcímben a visszaolvasás is szerepel, ám ezzel kapcsolatban semmilyen meghatározást nem ad. A kérdést a beavatkozó nem válaszolta meg, ami azért jogszabálysértő, mert a felperes nem tudhatta meg, hogy a megfelelő ajánlattételhez a visszaolvasást miként kell kezelnie. A bíróság megítélése szerint ugyancsak a Kbt. 56. § (2) bekezdésébe ütközik a 10. kérdésre adott válasz. A kérdés a visszaolvasási mezők helyére vonatkozott. Ezzel szemben a beavatkozó a visszaolvasási mezők számát adta meg. A kérdésre így ténylegesen nem válaszolt. A bíróság megítélése szerint ugyancsak a Kbt. 56. § (2) bekezdésébe ütközik a 11. kérdésre adott válasz. A hivatkozott II.4.2. pontban a beavatkozó a leporellós vény perforációs méreteitől való eltérés lehetőségét biztosította azzal, hogy az eltérés a vények használhatóságát a gyakorlatban nem nehezítheti meg. A „vények használhatóságát a gyakorlatban nem nehezíti meg“ megfogalmazás valóban nem egyértelmű tartalommal bír, ezért a felperes részéről indokolt volt a kérdés feltevése. Erre azonban a beavatkozó konkrét választ nem adott, sőt arra hivatkozott, hogy az alkalmazandó módszert, majd az értékelés során fogja ismertetni. A 12. kérdésre adott választ a bíróság nem találta jogsértőnek. A bíróság a korábbiakban kifejtette, hogy az ESZCSM rendelet mellékleteiben meghatározott vénykép a betűtípus és a betűméret tekintetében nem ad kötelező előírást, így a dokumentáció módosítását nem eredményező válasz jogszabályba nem ütközik. Ezzel szemben a bíróság megítélése szerint a 13. kérdésre adott válasz sérti az 56. § (2) bekezdését. A dokumentáció II.4.3. pontjában a felsorolást követő utolsó mondatban a beavatkozó az Adobe Garamond megjelölést egyszer dőlt betűvel, egyszer pedig álló betűformában rögzítette. Ez valóban zavaró lehetett a megfelelő ajánlattétel elkészítése érdekében, így a beavatkozó erre nézve köteles lett volna megfelelő választ adni. A bíróság megítélése szerint a 14. kérdésre adott válasz jogszerű. A dokumentáció módosítását nem jelentette a mikroírás tartalmának részletes meghatározása. Ténylegesen a beavatkozó a Kbt. 56. § (1) bekezdése szerinti értelmező tájékoztatást adott. Mindez vonatkozik a kért szöveg megjelölésére is, ezzel ellentétes szöveg meghatározást a dokumentáció nem adott. A bíróság megítélése szerint a 15. kérdés feltevése a megfelelő ajánlat elkészítéséhez nem volt szükséges. Ennél fogva a beavatkozó nem követett el jogsértést, hogy az adatátadási módot és az adatstruktúrát nem határozta meg pontosan. Ez ugyanis valóban csak a szerződő nyertesre és az ajánlatkérőre tartozó kérdés. A bíróság megítélése szerint a 16. kérdésre a felperes megkapta a megfelelő választ, abból kitűnt, hogy nincs akadálya a fizikailag több címen lévő telephely vagy székhely összekapcsolásának, ezzel ellentétes előírást sem a felhívás III.2.1) pontjában meghatározott alkalmassági feltételek, sem pedig máshol az ajánlatkérő nem adott. A kérdés a beszerzés tárgya tekintetében közömbös, a szükséges mértékben a választ a felperes megkapta. A bíróság megítélése szerint a 17. és 18. kérdésekre adott válasz a Kbt. 56. § (3) bekezdésében foglaltakkal ellentétes. A beavatkozó nem vitásan több helyen hivatkozott a Code 128 szabványra, ám az általa megadott CDV- képzési algoritmus e szabványnak nem felel meg. A beavatkozó csak állította, de ténylegesen konkrétan nem határozta azt meg, hogy az adott válaszok a szabvány mely részének felelnek meg. A megadott válaszok így a dokumentáció módosítását jelentették. A 19. kérdéssel kapcsolatban a bíróság utal arra, hogy a komoly ajánlattevőtől joggal várható el a rendeltetésszerű joggyakorlás. A Kt. 56. § (1) bekezdése csak a megfelelő ajánlattétel érdekében történő kérdésfeltevés lehetőségét biztosítja. A 19. kérdést a bíróság komolytalannak találta, ám a konkrét kereseti kérelem alapján megállapította, hogy a kérdést a beavatkozó a Kbt. 56. § (2) bekezdésében foglaltaknak megfelelően megválaszolta. A 20. kérdéssel kapcsolatban a bíróság ismét azt állapította meg, hogy a hirdetmény feladásának dátuma az ajánlattétel határideje szempontjából közömbös. A kérdés feltevés így nem volt indokolt, ennek ellenére a beavatkozó jogszerűen megválaszolta a kérdést. A bíróság megítélése szerint a 21. kérdés szintén szükségtelen volt a megfelelő ajánlat elkészítéséhez. A szerződéstervezet kipontozott mondata egy komoly ajánlattevő számára további értelmezést nem igényel. A 23–27. kérdésekkel kapcsolatban a bíróság megállapította, hogy a felhívás III.2.1) pontja és a III.2.1.3) pontja konkrétan meghatározta, hogy az ajánlattevőnek 50 db mintát minden egyes gyártandó termékből csatolnia kell, ellenkező esetben az ajánlattevő a szerződés teljesítésére nem lesz alkalmas. A felhívás II.1.6) pontja a szerződés tárgyát kétséget nem hagyó módon úgy határozta meg, hogy ahhoz az általános és szemészeti vényigénylőlapok térítésmentes gyártása is hozzátartozik. A dokumentáció IV.1. pontjában ezt a beavatkozó megerősítette. A beavatkozó válaszai a felhívás és a dokumentáció előírásain alapulnak, nem maradhatott kétség a felhívás és a dokumentáció előírásai alapján a felperesben a tekintetben, hogy minden olyan termékből, amelyet a felhívás illetve a dokumentáció alapján gyártania kell, 50-50 db mintát kell készítenie és afelől sem lehettek kétségei, hogy a vényigénylő lapokat térítésmentesen kell szállítania. Felperes a megfelelő ajánlattételhez szükséges valamennyi információt teljes részletességgel megkapta, így a beavatkozó válaszai nem jogsértőek. A 30. kérdéssel kapcsolatban a bíróság rámutat arra, hogy az két részkérdést foglalt magába. A beavatkozó csak arra válaszolt, hogy a mikroírás pozítiv legyen, ám nem határozta meg a HV2 és a HV3 szövegét. Ezek pedig a megfelelő ajánlattételhez feltétlenül szükségesek, így a beavatkozó a Kbt. 56. § (2) bekezdésébe ütközően tagadta meg a válaszadást.
A bíróság megállapította, hogy a beavatkozó az eredményhirdetés időpontját 2005. február 22., 16.00 órára hozta előre annak ellenére, hogy hiánypótlásra az egyik ajánlattevő számára 2005. február 22., 18.00 óráig adott lehetőséget. Tény ugyanakkor az is, hogy az eredményhirdetés előre hozott időpontját megelőzően teljesítette az ajánlattevő a hiánypótlást. A bíróság megállapította továbbá, hogy a beavatkozó ezen eljárását a felperes a Kbt. 83. § (2) bekezdésébe ütközőnek tartotta. E jogszabályi hely azonban csak arról rendelkezik, hogy a hiánypótlás lehetőségének biztosításáról, vagy ennek kizárásáról az ajánlatkérőnek az ajánlati felhívásban kell rendelkeznie. Ha pedig nem zárja ki a hiánypótlást, úgy amennyiben ennek körébe eső hiányt állapít meg, a hiánypótlási felhívásban pontosan megjelölt hiányokról, a hiánypótlási határidőről egyidejűleg, közvetlenül írásban köteles tájékoztatni az összes ajánlattevőt. A törvény e rendelkezéseinek a beavatkozó teljes mértékben eleget tett, így eljárása nem ütközik a. Kbt. 83. § (2) bekezdésébe.
A Kbt. 81. § (3) bekezdése szerint az ajánlatkérő köteles megállapítani, hogy mely ajánlatok érvénytelenek, illetőleg van-e olyan ajánlattevő, akit az eljárásból ki kell zárni. A bíróság megítélése szerint a beavatkozó e kötelezettségét teljesítette, az ajánlatokat elbírálta és megállapította azt, hogy mely ajánlatot tart érvénytelennek.A beavatkozó így e törvényi kötelezettségét teljesítette, az már más kérdés, hogy az ajánlatokat jogszerűen bírálta-e el, illetve, hogy az egyes ajánlatokat helyesen minősítette-e érvényesnek illetve érvénytelennek.
A Kbt. 77. § (2) bekezdése szerint az ajánlattételi határidő lejártát követően a benyújtott ajánlatok az ajánlatkérő hozzájárulásával sem módosíthatók. A bíróság megítélése szerint az Állami Nyomda Rt. ajánlatát nem módosította jogsértően a beavatkozó. Egyértelműen megállapítható, hogy az ajánlatban téves leütés történt, a megajánlott ár a téves leütéstől függetlenül egyértelműen megállapítható a felolvasólap alapján. A bíróság megítélése szerint még nagyon távoli kapcsolattal sem lehet arra következtetni, hogy az eredeti ajánlati árhoz képest hatszoros egységáron hirdette volna ki a beavatkozó az Állami Nyomda Rt.-t nyertesként. A gépelési hiba korrekciója pedig nem tekinthető a Kbt. 77. § (2) bekezdésébe ütköző módosításnak.
A Kbt. 88. § (1) bekezdés f) pontja alapján érvénytelen az ajánlat, ha egyéb módon nem felel meg az ajánlati felhívásban és a dokumentációban, valamint a jogszabályokban meghatározott feltételeknek.
A bíróság megállapította, hogy a felperes arra alapozta az Állami Nyomda Rt. ajánlatának Kbt. 88. § (1) bekezdés f) pontja szerinti érvénytelenségét, hogy a dokumentációban támasztott kötelező követelményektől eltérően a CODE 128 szabvány B. melléklete szerint készítette el a vonalkódot. Ezzel szemben a bíróság rámutat arra, hogy a dokumentáció ugyan többször hivatkozott a CODE 128 szabványra, ám azt külön nem szűkítette sem az A. sem pedig a B. mellékletére. A felperes maga sem hivatkozott a dokumentáció egyetlen olyan pontjára sem, amely kizárta volna a B. melléklet szerinti vonalkód elkészítését. Nincs tehát a dokumentációnak egyetlen olyan előírása sem, amelyet a vonalkód alkalmazásával az Állami Nyomda Rt. megsértett volna, így ez okból ajánlata nem érvénytelen. A jogorvoslati kérelemben a felperes más érvénytelenségi okra nem hivatkozott, így a felperes által a perben hivatkozott további érvénytelenségi okokat a bíróság már nem vizsgálhatta.
A bíróság megítélése szerint a beavatkozó jogsértően minősítette a felperes ajánlatát a Kbt. 88. § (1) bekezdés f) pontjára hivatkozással érvénytelennek. Az ajánlat ez okból ugyanis csak akkor érvénytelen, ha akár a felhívásban, akár a dokumentációban akár pedig a jogszabályokban meghatározott valamely feltételt ténylegesen nem teljesít. A bíróság megállapította továbbá, hogy az alperes határozatában azért tartotta helyesnek a beavatkozó döntését, mert a felperes nem adta meg a gyártás és az első szállítás időpontját a szerződéskötéstől számítottan, ez a beavatkozói felvilágosítás-kérést követően sem volt megállapítható a felperes válaszaiból, nem lehet így tudni, hogy az első szállítást a felperes ténylegesen mikorra is vállalta. Ezzel szemben a bíróság megállapította, hogy a dokumentáció III. pontja tartalmazza a szállítási feltételeket. Ennek IV. pontja a szállítás ütemezése körében rögzíti azt, hogy a megrendeléseket az ajánlattevő az orvosok igénye alapján a beavatkozótól kapja. Az elkészített vényeket és igénylőlapokat a nyertesnek az igénylőlapok átvételétől számított 5 munkanapon belül kell kiszállítania vagy postára adnia. Sürgős igény esetében pedig az ajánlattevő 2 munkanapos határidővel is köteles a megrendelt vények legyártására. Ezzel kapcsolatban a felperes az ajánlatának a 7. oldalán úgy nyilatkozott, hogy az ajánlati felhívásban és a dokumentációban meghatározottak szerint vállalja a teljesítési határidőket. Az ajánlat 100. oldalán a szállítási ütemezés körében a felperes a dokumentáció IV. pontjában foglalt szöveggel megegyező szövegben közölte azt, hogy az igénylőlapok átvételétől számított 5 munkanapon belül kiszállítják vagy postára adják a vényeket és az igénylőlapokat. Nem vitásan közölte azt is, hogy sürgős igény esetén 2 munkanapos határidővel is teljesítik a megrendelt vények gyártását. A felperes tehát a szállítási ütemezéssel kapcsolatban a dokumentáció elvárásait teljesítette, a dokumentáció szövegével egyezően tette meg a vállalását. Ezen kívül a dokumentáció IV. pontja arra nézve is kért ajánlattevői nyilatkozatot, hogy a gyártást illetve a szállítást a szerződés- kötéstől számítottan mikor tudja az ajánlattevő megkezdeni illetve mikor tud először szállítani. Azt is közölte, hogy az elbírálásnál ez nem kerül értékelésre. A dokumentáció e pontja a bíróság megítélése szerint annyit jelent, hogy az ajánlattevőnek az érvényes ajánlattételhez nyilatkozatot kell tennie, ám a nyilatkozat tartalma az ajánlat érvénytelenségét nem eredményezheti. A bíróság megállapította, hogy a felperes a nyilatkozatot megtette, amikor közölte azt, hogy a gyártást, illetve a szállítást a szerződéskötéstől számított 209 napon belül tudják megkezdeni és az azt követő második munkanapon tudnak először szállítani. A bíróság megítélése szerint e nyilatkozat nincsen ellentmondásban az előző szállítási határidőre vonatkozó vállalással, hiszen míg az előző vállalás az igénylőlapok átvételétől számított időtartamot adja meg, addig az elbírálásra nem kerülő nyilatkozat a szerződéskötéstől számított időtartamra vonatkozik. Nyilvánvaló, hogy az igénylőlapok átvétele a szerződéskötéssel sem időben, sem tartalmilag nem azonosítható. A bíróság elfogadta a felperesnek azt az érvelését, hogy a beavatkozó felvilágosítás kérésére sem adhatott ennél konkrétabb választ. Azt ugyanis, hogy a szerződéskötéstől számított hányadik napon kapja meg az ajánlattevő az igénylőlapokat nem állapítható meg, de a gyártás illetve a szállítás megkezdéséhez szükséges valamennyi információ sem állt az ajánlattételi határidő lejártakor az ajánlattevő rendelkezésére. Így például a megszemélyesítéshez szükséges adatokat illetve az adatok átadásának módját és az adatstruktúrát a beavatkozó csak később, előre nem meghatározott módon fogja a nyertes rendelkezésére bocsátani. Egyidőben és módját tekintve is bizonytalan tényező a kérdésre adott korrekt válaszadást akadályozza. Amennyiben a beavatkozó ezen információkat utóbb mégis megadta volna a felperesnek, a felperes konkrét választ akkor sem adhatott volna, hiszen azzal már ténylegesen módosította volna az ajánlatát.
Tekintettel tehát arra, hogy a felperes a szállítási ütemezés tekintetében az igénylőlapok átvételétől számított vállalást a dokumentációban meghatározottakkal egyezően egyértelműen megtette, továbbá nyilatkozott arról is, hogy a gyártást illetve a szállítást mikor tudja megkezdeni, így a felperes a felhívás és a dokumentáció valamennyi előírását teljesítette ezzel kapcsolatban. Az igénylőlapok átvételétől számított vállalási határidőt teljesítik a dokumentáció 30. oldalának 3. a., b. pontjaiban foglaltakat. A beavatkozó nem tudott megjelölni a felhívásból illetve a dokumentációból egyetlen olyan pontot sem, amelyet a felperes ne teljesített volna. A felperes a kérdésekre adott válaszában folyamatosan megismételte az ajánlatban tett nyilatkozatokat. Így a beavatkozóban nem maradhatott kétség afelől, hogy az igénylőlapok átvételétől számított teljesítést a felperes a dokumentációban kinyilvánított elvárásokkal egyezően; vállalta. A gyártás illetve a szállítás megkezdésére vonatkozó nyilatkozat tartalmát a beavatkozó a felperes terhén nem értékelhette, hiszen maga kötötte azt ki, hogy ez az elbírálásnál nem kerül értékelésre. A felperes ajánlata csak akkor lett volna érvénytelen, ha erre vonatkozó nyilatkozatot egyáltalán nem tesz.
A bíróság megítélése szerint a felperes ajánlata azért sem lehet érvénytelen, mert nem konkrét, nem egyértelmű időpontot határozott meg. A „belül“ kitételt maga a beavatkozó hozta be, maga rögzítette az „5 munkanapon belül”, illetve a „2 munkanapos” időtartamot. A felperes nem tett mást, mint a beavatkozó által használt fogalmakat átvette és ennek megfelelően tette meg vállalását. A beavatkozó alappal nem hivatkozhat a konkrétság hiányára, amikor maga sem egyértelmű konkrét időpontot, időtartamot határozott meg.
A bíróság megítélése szerint az alperes alaptalanul hivatkozott arra, hogy a felperes ajánlatából még a felvilágosításkérést követően sem állapítható meg az, hogy a gyártást a szerződéskötéstől számítottan mikor tudja megkezdeni. Amint azt a bíróság a fentiekben kifejtette, erre nézve konkrét adatot a felperesnek csak tájékoztató jelleggel kellett adnia, ezt erősíti meg a beavatkozónak a felperes által feltett 15. kérdésre adott válasza is. A dokumentáció előírásai alapján így a felperesnek nem kellett, legalábbis értékelhető módon nem kellett konkrét egyértelmű, időpontot, vagy időtartamot meghatároznia arra nézve, hogy a gyártást illetve a szállítást a szerződéskötéstől számítottan mikor kezdi meg. Erre tekintettel az alperes határozatában helytelenül jutott arra a következtetésre, hogy a felperes ajánlata érvénytelen. Sem az alperes, sem a beavatkozó nem jelölt meg konkrétan olyan felhívásbeli vagy dokumentációbeli előírást, amit a felperes az ajánlatában ne teljesített volna. A szerződéskötéstől számított gyártás, illetve szállítás megkezdése merőben más kérdés, mint az igénylőlapok átvételétől számított gyártás illetve szállítás megkezdése. Ennélfogva a felperes ajánlatának 100. oldalán tett nyilatkozat nem minősül ellentmondásosnak, ezért már a beavatkozó részéről is szükségtelen volt a kérdés feltevése. A beavatkozó eljárást lezáró döntésében így megalapozatlanul, jogsértően nyilvánította a felperes ajánlatát érvénytelennek.
A kifejtettek alapján a bíróság az alperes határozatát felülvizsgálta. Ennek során megállapította, hogy az részben jogszabálysértő, ezért azt a bíróság a felperes kereseti kérelmének korlátai között, a felperes kereseti kérelmének részben helyt adva, a rendelkező részben foglaltak szerint megváltoztatta.
A bíróság úgy ítélte meg, hogy a felperesi és az alperesi pernyertessége aránya közel azonos ezért a Pp. 81. § (1) bekezdése alapján akként rendelkezett, hogy mindegyik fél maga viseli a saját költségeit. A beavatkozó költséget nem igényelt, így erről az ő tekintetében nem kellett rendelkezni.
A tárgyiilleték-feljegyzési jog folytán le nem rótt kereseti illeték viseléséről a bíróság a költségmentesség alkalmazásáról szóló 6/1986. (VI. 26.) IM rendelet 13. § (2) bekezdése és 14. §-a alapján határozott.
Az ítélet elleni fellebbezés lehetőségét a Kbt. 349. § (1) bekezdése biztosítja. 

Budapest, 2007. szeptember 17.

Dr. Vital-Eigner Beáta s. k., 
		</pre>
	
    </div>






		</div>

	</div>

	
<div id="footer">
	<div class="wrap">
		<div>
			<div class="f1">
				<ul class="share">
					<li><a href="https://twitter.com/K6_TW">O<em>T</em></a></li>
					
					<li><a href="http://www.facebook.com/pages/K%C3%B6zbeszerz%C3%A9si-Hat%C3%B3s%C3%A1g/100693676739630">O<em>f</em></a></li>
					
				</ul>

				<div class="impressum">
					<a href="/">Főoldal</a>&nbsp;&nbsp;/&nbsp;
					<a href="/sitemap/">Oldaltérkép</a>&nbsp;&nbsp;/&nbsp;
					<a href="/mutat/775/">Impresszum</a>&nbsp;&nbsp;/&nbsp;
					<a href="/mutat/1241/">Adatvédelem</a>
				</div>

			</div>
			<div class="f2">
				<h2>Kiemelt oldalaink</h2>
				<ul>
					<li><a href="/magunkrol/elerhetosegek/" >Elérhetőségek</a></li><li><a href="/jogorvoslat/tudnivalok/" >Jogorvoslati tudnivalók </a></li><li><a href="/adatbazis/keres/tanacsado/" >Hivatalos közbeszerzési tanácsadók</a></li>
				</ul>
			</div>
			<div class="f3">
				<h2>Legnépszerűbb</h2>
				<ul>
					<li><a href="/adatbazis/keres/hirdetmeny/" >Hirdetmények</a></li><li><a href="/adatbazis/keres/dbhatarozat/" >Döntőbizottsági határozatok</a></li><li><a href="/adatbazis/keres/tajekoztato/" >Ajánlások, tájékoztatók</a></li>
				</ul>		
			</div>

			<div class="f4">
				<h2>Hasznos linkek</h2>
				<ul>
					

					

				</ul>		
			</div>

		</div>
		<div>
			<div class="f1">

				<div id="portlet_footer_logo">
					<div>
						<img alt="" src="/public/images/cimer.png">
						<h3>Közbeszerzési <br>Hatóság</h3>
					</div>
				</div>
				<div id="portlet_evhonlapja">
					<div>
						<a href="/mutat/1288/"><img src="/public/images/evhonlapja/ev1.png" alt="Az év honlapja különdíj - 2012" /></a>
					</div>
				</div>

			</div>
			<div class="f2">
				<div id="portlet_footer_address">
					<div>
						<span class="address">1026 Budapest, Riadó u. 5.</span>
						<a href="http://goo.gl/maps/urPc" target="_blank" class="map">Térkép megnyitása Google Maps-en</a><br />
						<a href="mailto:kapcsolat (kukac) kt.hu" class="email">kapcsolat (kukac) kt.hu</a>
					</div>
				</div>
			</div>
			<div class="f3">
				<div id="portlet_footer_ugyfel">
					<div>
						<strong>Hivatali munkarend</strong> <br />
						<span>hétfő–csütörtök:</span> 8:00–16:30 <br />
						<span>péntek:</span> 8:00–14:00
					</div>
				</div>
			</div>
		</div>

	</div>
</div>
	

	
	<script type="text/javascript" src="/public/js/libs/modernizr-2.0.6.min.js"></script>
	<script type="text/javascript" src="/public/js/libs/jquery.min.js"></script>
	<script type="text/javascript" src="/public/js/libs/jquery.scrollTo-min.js"></script>
	<script type="text/javascript" src="/public/js/libs/jquery.cookie.js"></script>
	
<script type="text/javascript" src="/public/js/libs/jquery.scrollTo-min.js"></script>

	
	<script type="text/javascript" src="/public/js/script.js?v=20161224195222"></script>
	<script type="text/javascript" src="/public/ladybugTracker/js/ladybugTracker-light.js"></script>
	
	
	

		<script type="text/javascript">

	 var _gaq = _gaq || [];
	 _gaq.push(['_setAccount', 'UA-30935263-1']);
	 _gaq.push(['_trackPageview']);

	 (function() {
	   var ga = document.createElement('script'); ga.type = 'text/javascript'; ga.async = true;
	   ga.src = ('https:' == document.location.protocol ? 'https://ssl' : 'http://www') + '.google-analytics.com/ga.js';
	   var s = document.getElementsByTagName('script')[0]; s.parentNode.insertBefore(ga, s);
	 })();

	</script>
</body>
</html>

<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd">
<!--[if lt IE 7]> <html xmlns="http://www.w3.org/1999/xhtml" xml:lang="hu" lang="hu" class="no-js ie6"> <![endif]-->
<!--[if IE 7]>    <html xmlns="http://www.w3.org/1999/xhtml" xml:lang="hu" lang="hu" class="no-js ie7"> <![endif]-->
<!--[if IE 8]>    <html xmlns="http://www.w3.org/1999/xhtml" xml:lang="hu" lang="hu" class="no-js ie8"> <![endif]-->
<!--[if gt IE 8]><!--> <html xmlns="http://www.w3.org/1999/xhtml" xml:lang="hu" lang="hu"> <!--<![endif]-->


<head>
	<title>Közbeszerzési Hatóság - Címlap</title>
	
	<meta http-equiv="content-type" content="text/html; charset=utf-8" />
	<meta name="description" content="" />
	<meta name="keywords" content="" />
	<meta http-equiv="X-UA-Compatible" content="IE=edge,chrome=1" />
	<meta name="viewport" content="width=device-width,minimum-scale=1.0,maximum-scale=1.0,initial-scale=1.0,user-scalable=no" />
	
	<link rel="alternate" type="application/rss+xml" title="KT portál friss anyagai" href="/rss/" />

	
	<link rel="stylesheet" type="text/css" href="/public/css/fonts.css?v=20161224195731" media="screen, print"/>
	<link rel="stylesheet" type="text/css" href="/public/css/layout.css?v=20161224195731" media="screen"/>
	


	
	<link rel="stylesheet" type="text/css" href="/public/css/reset.css" media="screen"/>
	<link rel="stylesheet" type="text/css" href="/public/css/style.css?v=20161224195731" media="screen, print" />
	<link rel="stylesheet" type="text/css" href="/public/css/ie8.css?v=20161224195731" media="screen"/>
	<link rel="stylesheet" type="text/css" href="/public/css/print.css?v=20161224195731" media="print"  />
	
	
	


	<link rel="profile" href="http://microformats.org/profile/hcard" />
	<link rel="shortcut icon" href="/public/images/favicon.ico" />
	
	

	<!--[if lt IE 9]>
		<script src="/public/js/libs/selectivizr.min.js"></script>
	<![endif]-->

	
</head>

<body class="article">

	<div id="fb-root"></div>
	<script>(function(d, s, id) {
	  var js, fjs = d.getElementsByTagName(s)[0];
	  if (d.getElementById(id)) return;
	  js = d.createElement(s); js.id = id;
	  js.src = "http://connect.facebook.net/hu_HU/all.js#xfbml=1";
	  fjs.parentNode.insertBefore(js, fjs);
	}(document, 'script', 'facebook-jssdk'));</script>


	<a name="content"></a>

	
	<div id="bookmarks" class="anonim">
	<div class="wrap">
		<div class="inner">

			
			<h1>Könyvjelzőim</h1>

		
				
			<p>A regisztrált és bejelentkezett felhasználók itt férhetnek hozzá a korábban könyvjelzővel megjelölt hírekhez.</p>
			<p><small>Ha ön is szeretné figyelemmel kísérni számítógépén és okostelefonján a közbeszerzésekkel kapcsolatos híreket, változásokat, nincs más dolga, mint regisztrálni.</small></p>
			<p class="buttons"><a href="/felhasznalo/regisztracio/" class="btn">Szeretnék Regisztrálni</a> <a href="#" class="btn close">Mégsem</a></p>

			<img src="/public/images/bg/bookmarks-nonlogin.png" alt="" />

			<span class="close">(FX)</span>


		


		</div>
		<div class="menu">
			
			<ul class="clearfix">
				
			</ul>
		</div>
	</div>

	<div id="handle"><img src="/public/images/bg/bookmarks-handle.png" alt="" /></div>

</div>
	<div id="oldbrowser">
	<p>
		Az Internet Explorer Ön által használt változatát<br /> a Közbeszerzési Hatóság portálja nem támogatja.
	</p>	
	<p class="small">Kérjük töltse le az alábbi böngészők friss verzióját.</p>

	<hr />
	<table>
		<tr>
			<td>
				<a target="_blank" href="http://www.microsoft.com/hun/windows/internet-explorer/">
					<img src="/public/images/buttons/oldbrowser/ie.png" alt="Internet Explorer" />
					<span>Internet Explorer</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.google.com/chrome/?hl=hu">
					<img src="/public/images/buttons/oldbrowser/chrome.png" alt="Google Chrome" />
					<span>Google Chrome</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.mozilla-europe.org/hu/firefox/">
					<img src="/public/images/buttons/oldbrowser/ff.png" alt="Mozilla Firefox" />
					<span>Mozilla Firefox</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.apple.com/hu/safari/download/">
					<img src="/public/images/buttons/oldbrowser/safari.png" alt="Safari" />
					<span>Safari</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.opera.com/">
					<img src="/public/images/buttons/oldbrowser/opera.png" alt="Opera" />
					<span>Opera</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			
		</tr>
	</table>
	<hr />

	<p class="sec">Your browser is no longer supported. </p>
	<p class="small">Please download a modern browser from above.</p>

	<p class="legal">
		Közbeszerzési Hatóság | <a href="mailto:kapcsolat@kt.hu">kapcsolat@kt.hu</a>
	</p>
</div>
	<a href="#top" id="backtotop">vissza a lap <br />tetejére</a>


<div id="quicksearch">
	<div class="wrap">
		
		<form action="/adatbazis/gyorskereses/" method="GET">
			<fieldset>

				

				<input type="hidden" name="tipus" value="tartalom" />
				

				<input type="text" name="q" placeholder="Keresés hírekben, cikkekben, publikációkban" />
				<button type="submit">Keresés</button>
				<button type="button" class="close">Fu</button>

				<h2>Részletes keresés az egyes témakörökben</h2>
				
				<ul>
					<li><a href="/keres/">Hírek, cikkek, publikációk</a></li>
					<li><a href="/adatbazis/keres/tajekoztato/">Ajánlások, tájékoztatók, útmutatók</a></li>
					<li><a href="/adatbazis/keres/ajanlatpublikaciok/">Ajánlatkérői publikációk</a></li>
					<li><a href="/adatbazis/keres/ajanlatkero/">Bejelentkezett ajánlatkérők</a></li>
				</ul>
				<ul>
					<li><a href="/adatbazis/keres/dbhatarozat/">Döntőbizottsági és bírósági határozatok</a></li>
					<li><a href="/adatbazis/keres/ebitelet/">Európai Bíróság ítéletei</a></li>
					<li><a href="/adatbazis/keres/tanacsado/">Hivatalos közbeszerzési tanácsadók</a></li>
					<li><a href="/adatbazis/keres/hirdetmeny/">Közbeszerzési Értesítő</a></li>
				</ul>
				<ul>
					<li><a href="/adatbazis/keres/oktatas/">Közbeszerzési oktatás</a></li>
					<li><a href="/adatbazis/keres/ajanlattevo/">Minősített ajánlattevők</a></li>
					<li><a href="/nyilvantartas/tanacsado/lista/">Felelős akkreditált közbeszerzési szaktanácsadók jegyzéke</a></li>
					<li><a href="/nyilvantartas/hntdontes/lista/">Hirdetmény nélküli eljárásokkal kapcsolatos döntések</a></li>
				</ul>

				<button type="button" class="closeup">panel elrejtése ↑</button>


			</fieldset>
		</form>
	</div>
</div>





<div id="bc">
	<ul>
		
		<li>
			
			Címlap
			
		</li>
		
	</ul>
	<button type="button"><span>Menü kibontása</span>w</button>
</div>
<div id="menu">
	<div id="evhonlapja" class="slowanim"><a href="/mutat/1288/">Különdíjas a www.kozbeszerzes.hu!</a></div>
	<div class="wrap">
		<div id="mainMenu">
			<div id="logo">
				
				<h1><a href="/">
					KÖZBESZERZÉSI
					HATÓSÁG
				</a></h1>
				
			</div>

			<ul id="langSel">
				<li><a href="/nyelvi-verziok/english/">English</a></li>

			</ul>

			<ul class="iconmenu">
				<li ><a href="/"><em>F</em><b>H</b><span>Főoldal</span></a></li>
				<li class="search"><a href="/keres/"><em>F</em><b>S</b><span>Keresés</span></a></li>
				<li><a href="/sitemap/"><em>F</em><b>s</b><span>Oldaltérkép</span></a></li>
				<li><a href="/gyik/?c=4"><em>F</em><b>M</b><span>Súgó</span></a></li>
				<li><a href="/kapcsolatok/kapcsolatfelvetel/"><em>F</em><b>E</b><span>Kapcsolat</span></a></li>
				
				<li class="accessibility"><a href="/felhasznalo/valtas/vakbarat/" title="Akadálymentes változat"><em>O</em><b>v</b><span>Akadálymentes</span></a></li>
				
			</ul>
		
			<ul class="usermenu">
				<li class="hi"><a href="/felhasznalo/belepes/">Belépés</a> / <a href="/felhasznalo/regisztracio/">Regisztráció</a></li>
				<li class="hi small"><a href="/felhasznalo/emlekezteto/">Jelszó-emlékeztető</a></li>
			</ul>
		
		
		</div>
		<div id="subMenu">
			
			<div>
				<h2><a href="#top">Hatóság</a></h2>
				<ul>
					
					<li ><a href="/magunkrol/bemutatkozas">Bemutatkozás</a></li>
					
					<li ><a href="/magunkrol/szervezeti-felepites">Szervezeti felépítés</a></li>
					
					<li ><a href="/magunkrol/kozbeszerzesek-tanacsa">Közbeszerzések Tanácsa </a></li>
					
					<li ><a href="/magunkrol/dontobizottsag">Döntőbizottság</a></li>
					
					<li ><a href="/magunkrol/kozerdeku-adatok">Közérdekű adatok</a></li>
					
					<li ><a href="/magunkrol/elerhetosegek">Elérhetőségek</a></li>
					
					<li ><a href="/magunkrol/egyuttmukodesi-megallapodasok">Együttműködések</a></li>
					
					<li ><a href="/magunkrol/allasajanlatok">Állásajánlatok</a></li>
					
				</ul>
			</div>
			
			<div>
				<h2><a href="#top">Jogorvoslat</a></h2>
				<ul>
					
					<li ><a href="/jogorvoslat/tudnivalok">Tudnivalók</a></li>
					
					<li ><a href="/jogorvoslat/jogorvoslati-kerelmek-listaja">Kérelmek</a></li>
					
					<li ><a href="/jogorvoslat/hatarozatok-listaja">Határozatok</a></li>
					
					<li ><a href="/jogorvoslat/targyalasi-naptar">Tárgyalási naptár</a></li>
					
					<li ><a href="/jogorvoslat/kozlemenyek">Közlemények</a></li>
					
				</ul>
			</div>
			
			<div>
				<h2><a href="#top">Jogi háttér</a></h2>
				<ul>
					
					<li ><a href="/jogi-hatter/hazai-szabalyozas">Hazai szabályozás</a></li>
					
					<li ><a href="/jogi-hatter/eu-s-szabalyozas">EU-s szabályozás</a></li>
					
					<li ><a href="/jogi-hatter/hirdetmenyekk">Hirdetmények</a></li>
					
					<li ><a href="/jogi-hatter/europai-birosag-iteletei">Európai Bíróság ítéletei</a></li>
					
					<li ><a href="/jogi-hatter/eu-s-hatteranyagok">EU-s háttéranyagok</a></li>
					
					<li ><a href="/jogi-hatter/ppn">PPN</a></li>
					
					<li ><a href="/jogi-hatter/jogalkalmazas-elosegitese">Jogalkalmazás elősegítése</a></li>
					
				</ul>
			</div>
			
			<div>
				<h2><a href="#top">Tevékenységek</a></h2>
				<ul>
					
					<li ><a href="/tevekenysegek/eves-beszamolo">Éves beszámoló</a></li>
					
					<li ><a href="/tevekenysegek/kozbeszerzesi-oktatas">Közbeszerzési oktatás</a></li>
					
					<li ><a href="/tevekenysegek/nyilvantartasok-vezetese">Nyilvántartások vezetése</a></li>
					
					<li ><a href="/tevekenysegek/szerzodes-ellenorzes">Szerződés-ellenőrzés</a></li>
					
					<li ><a href="/tevekenysegek/kozbeszerzesi-etikai-kodex">Közbeszerzési Etikai Kódex</a></li>
					
					<li ><a href="/tevekenysegek/konferenciak">Konferenciák</a></li>
					
					<li ><a href="/tevekenysegek/nemzetkozi-kapcsolattartas">Nemzetközi kapcsolattartás</a></li>
					
					<li ><a href="/tevekenysegek/kozbeszerzesi-statisztikak">Közbeszerzési statisztikák</a></li>
					
				</ul>
			</div>
			
			<div>
				<h2><a href="#top">Kapcsolatok</a></h2>
				<ul>
					
					<li ><a href="/kapcsolatok/tanusito-vedjegyek">Tanúsító védjegyek</a></li>
					
					<li ><a href="/kapcsolatok/kapcsolatfelvetel">Kapcsolatfelvétel</a></li>
					
				</ul>
			</div>
			
		</div>
	</div>
</div>


	

	<div class="container article">

		
		<div class="wrap">
			
    
    <div class="lead">
        <h1></h1>

            <table class="ertesitofej">
                <tr>
                    <th>Közbeszerzési Értesítő száma:</th>
                    <td>2007/47</td>
                </tr>
                <tr>
                    <th>Beszerzés tárgya:</th>
                    <td></td>
                </tr>
                <tr>
                    <th>Hirdetmény típusa:</th>
                    <td>A Közbeszerzési Döntőbizottság határozata KÉ</td>
                </tr>
                <tr>
                    <th>Eljárás fajtája:</th>
                    <td></td>
                </tr>
                <tr>
                    <th>Közzététel dátuma:</th>
                    <td>2007.04.25.</td>
                </tr>
                <tr>
                    <th>Iktatószám:</th>
                    <td>6598/2007</td>
                </tr>
                <tr>
                    <th>CPV Kód:</th>
                    <td></td>
                </tr>
                <tr>
                    <th>Ajánlatkérő:</th>
                    <td></td>
                </tr>
                <tr>
                    <th>Teljesítés helye:</th>
                    <td></td>
                </tr>
                <tr>
                    <th>Ajánlattételi/részvételi jelentkezési határidő:</th>
                    <td></td>
                </tr>
                <tr>
                    <th>Nyertes ajánlattevő:</th>
                    <td></td>
                </tr>
                <tr>
                    <th>Ajánlatkérő típusa:</th>
                    <td></td>
                </tr>
                <tr>
                    <th>Ajánlatkérő fő tevényeségi köre:</th>
                    <td></td>
                </tr>
				<tr>
					<th>Letöltés:</th>
					<td>
						<a href="/ertesito/pdf/portal_6598_2007/" target="_blank">Hirdetmény letöltése PDF formátumban</a>
					</td>
			    </tr>
                
            </table>

    </div>



    <div class="content hirdetmenytartalom">
	
		<pre>
		





KÖZBESZERZÉSEK TANÁCSA KÖZBESZERZÉSI DÖNTŐBIZOTTSÁG (6598/2007)

1024 Budapest, Margit krt. 85.
Ikt.sz.: D.78/24/2007.

Tárgy: a Kormányzati Ellenőrzési Hivatal hivatalbóli kezdeményezése Budapest Főváros Önkormányzata beszerzési eljárása ellen.

A Közbeszerzési Döntőbizottság (a továbbiakban: Döntőbizottság) a Közbeszerzések Tanácsa nevében meghozza az alábbi

HATÁROZAT-ot:

A Döntőbizottság a Kormányzati Ellenőrzési Hivatal (1126 Budapest, Tartsay V. u. 11/A, a továbbiakban: kezdeményező) által Budapest Főváros Önkormányzata (Budapest, Városház u. 9–11., képviseli: dr. Molnár Judit ügyvéd 1061 Budapest, Andrássy út 10. I. emelet 111/A, a továbbiakban: beszerző) „a Budapesti Központi Szennyvíztisztító Telep és kapcsolódó szennyvízgyűjtő rendszerek tárgyú közbeszerzési e járásához kapcsolódóan megbízási jogviszony létesítése” tárgyú beszerzési eljárása ellen benyújtott hivatalbóli kezdeményezés és a Döntőbizottság hivatalbóli vizsgálata alapján megállapítja, hogy a beszerző, megsértette a közbeszerzésekről szóló 2003. évi CXXIX. törvény (a továbbiakban: Kbt.) 153. § (2) bekezdését, a 153. § (3) bekezdésére tekintettel a Kbt. 1. §-át és a 16. § (1) bekezdését. Ezt meghaladóan a jogorvoslati eljárást megszünteti.
A Döntőbizottság a beszerzőt 5 000 000 Ft (azaz ötmillió forint) bírság megfízetésére kötelezi.
Az eljárás során felmerült költségeiket a felek maguk viselik.
A beszerző a bírság összegét a határozat kézhezvételétől számított 15 napon belül a Közbeszerzések Tanácsa Magyar Államkincstárnál vezetett 10032000-01720361-00000000 számú számlájára köteles befizetni.
A határozat ellen fellebbezésnek, újrafelvételi, méltányossági eljárásnak helye nincs. A határozat felülvizsgálatát, annak kézhezvételétől számított 15 napon belül keresettel a Fővárosi Bíróságtól lehet kérni. A keresetlevelet a Fővárosi Bírósághoz címezve, de a Döntőbizottsághoz kell benyújtani. A keresetlevél benyújtásának a határozat végrehajtására nincs halasztó hatálya.

INDOKOLÁS

A Döntőbizottság a beszerző beszerzési eljárásának iratai, a felek írásbeli és tárgyalási nyilatkozatai alapján az alábbi tényállást állapította meg.
Budapest Főváros Önkormányzata még 1999-ben döntött a Budapesti Központi (Csepeli) Szennyvíztisztító Telep és kapcsolódó létesítményei beruházás megvalósításról. Ezt követően 2002. január 31-én meghozott 57/2002. (01. 31.) Főv. Kgy. határozatában akként rendelkezett, hogy a Budapesti Központi Szennyvíztisztító Telep építésiberuházás-előkészítési, végrehajtási és koordinációs mérnöki feladatai ellátása érdekében létrehozza az ENVIRODUNA Beruházási Előkészítő Kft.-t, mint egyszemélyes kft-t. A 61/2002. (01. 31.) Főv. Kgy. határozatában kimondta, hogy a beruházói feladatok megosztására a Főpolgármesteri Hivatal és az ENVIRODUNA Beruházási Előkészítő Kft. kössön szerződést.
A feladatmegosztásra irányuló együttműködési szerződést először 2002-ben kötötték meg, majd 2003. március 11-én Budapest Főváros Főpolgármesteri Hivatala és az ENVIRODUNA Beruházási Előkészítő Kft. határozatlan idejű vállalkozási keretszerződést kötött a projektmenedzseri, mérnöki feladatok ellátására, mellyel újraszabályozták a korábbi megállapodást és a korábbi megállapodás hatályát vesztette. A keretszerződés 2.1. pontja szerint az ENVIRODUNA Beruházási Előkészítő Kft. a projekt végrehajtása és egyes szakaszai során a keretszerződés 1. számú mellékletében rögzített feladatok ellátására köteles. Ugyanezen pontban rögzítették azt is a szerződő felek, hogy az ENVIRODUNA Beruházási Előkészítő Kft. feladatainak meghatározásában az EU-, illetve az EIB-delegációval folytatott tárgyalások eredményeként készült feladatmeghatározás tárgyú dokumentumban foglaltak az irányadóak, mely a keretszerződés 2. számú mellékletét képezi.
A 2. számú mellékletben az alábbi ütemekre bontottan határozták meg a projekthez kapcsolódó feladatokat:
– I. ütem a projekt előkészítése, a projekt kereteinek és eljárásainak meghatározása,
– II. ütem a projekt tervezése és előkészítése, műszaki tervezés és jóváhagyás,
– III. ütem a kivitelezés előkészítése (a munkák tervezése, ajánlatkérési és szerződéskötési eljárások előkészítése és lebonyolítása), 
– IV. ütem kivitelezés,
– V. ütem a projekt befejezése.
Minden egyes ütem vonatkozásában megadásra kerültek a részletes feladatok, továbbá a feladatok megosztása a projektben érintett felek – ISPA Végrehajtó Szervezet, Közlekedési és Vízügyi Minisztérium, a Fővárosi Önkormányzat Beruházási Programirodája, mint speciális rendeltetésű ügyosztály, valamint a Fővárosi Projektvezetési Társaság – között.
A III. ütem tekintetében, a 3.5. pont alatt „Szerződések kezelése” feladat került meghatározásra, mely – egyebek mellett – az alábbi alfeladatokat is tartalmazza: kivitelezési, szállítási és szolgáltatási szerződések pályáztatása, szerződéses tárgyalások lefolytatása, szükséges döntések meghozatala, szerződések odaítélése. E feladatok tekintetében – más, a projektben közreműködő szervezet mellett – felelősként jelölték meg a Fővárosi Projektvezetési Társaságot.
Az Európai Közösségek Bizottsága 2004. december 17-én hozta meg a CCI:2004 HU 16 C PE 001 számú határozatát a Budapesti Központi Szennyvíztisztító Telepre és a kapcsolódó szennyvízgyűjtő rendszerekre vonatkozó projekt Kohéziós Alapból történő támogatásáról. A projekthez mellékelt adatlapon végrehajtásért felelős hivatalként Budapest Főváros Önkormányzatát, míg a projekt végrehajtásában a végrehajtó szerv felügyelete alatt vagy annak megbízásából résztvevő szervezetként az ENVIRODUNA Beruházás Előkészítő Kft-ét jelölték meg.
Az Európai Unió Hivatalos Lapjában 2005. február 5-én került közzétételre az előzetes részvételi felhívás, a Budapesti Központi Szennyvíztisztító Telep tervezésére, kivitelezésére és korlátozott idejű üzemeltetésére.
A beszerző – egyszerű közbeszerzési eljárás lefolytatását követően – 2005. március 2-án kötötte meg a Bűrös és Társa Ügyvédi Irodával a megbízási szerződést arra, hogy közbeszerzési tanácsadóként működik közre – egyebek mellett – a Budapesti központi Szennyvíztisztító Telep és kapcsolódó Iétesítményeí beruházás tervezés-kivitelezés-üzemeltetés ellátására irányuló közösségi értékhatárt meghaladó, két szakaszból álló tárgyalásos közbeszerzési eljárásban.
A szerződés 2. pontja szerint a megbízás tárgya a Kbt. 9. § (2) bekezdésében foglaltak szerinti hivatalos közbeszerzési tanácsadói tevékenység ellátása az a)–d) pontban az alábbiak szerint meghatározott körben:
a) „közreműködés a megindítandó közbeszerzési eljárások tárgyának, a részvételre jelentkező/ajánlattevő szerződés teljesítésére alkalmassá nyilvánítására vonatkozó szempontrendszernek, valamint a részvételi jelentkezések, illetve ajánlatok értékelési szempontrendszerének meghatározásában, elősegítve azoknak a Kbt. rendelkezéseinek történő megfelelését,
b) a megindítandó közbeszerzési eljárások megbízó, illetve az általa az eljárásba bevont műszaki bonyolító és ügyvéd közreműködésével véglegesített részvételi és ajánlati felhívásának, valamint részvételi és ajánlati dokumentációjának a Kbt.-nek és a végrehajtásnak tárgyában megjelent egyéb jogszabályoknak történő megfelelésének ellenőrzése, közbeszerzési jogi auditjának elvégzése,
c) az ajánlatok benyújtását megelőzően sorra kerülő előkészítő bizottsági üléseken, egyeztetéseken történő igény szerinti részvétel, valamint a fenti időpontig hivatalos közbeszerzési tanácsadóként a közbeszerzési eljárások Kbt.-vel összhangban történő bonyolításának elősegítése érdekében konzultáció és tanácsadás igény szerinti biztosítása,
d) az 1.ii) pontban jelzett eljárás tekintetében megbízott hivatalos közbeszerzési tanácsadóként az előzőekben meghatározottakon túlmenően részt vesz a megbízónál megalakításra kerülő bírálóbizottságban, továbbá a 2. c) pontban foglalt konzultációt és tanácsadást az eljárás lezárásáig igény szerint biztosítja.”
A megbízási szerződés 2. pontjában rögzítették azt is, hogy a hivatalos közbeszerzési tanácsadónak nem feladata a Kbt.-ben előírt rendelkezéseknek való megfelelőség elősegítésén túlmenően, az ajánlati/részvételi felhívásban és/vagy ajánlati/részvételi dokumentációban foglalt szakmai anyagok ezen túlmenő ellenőrzése, valamint az eljárásba bevont ügyvéd feladatát képező jogi feladatok ellátása.
A beszerző a 2004. év II. felében megkereste dr. Patay Géza ügyvédet – egyebek mellett – azzal, hogy a „Budapesti Központi Szennyvíztisztító Telep és kapcsolódó létesítményei beruházás tervezése, építése és korlátozott idejű üzemeltetése” tárgyú közbeszerzési eljárás teljes körű jogi lebonyolítására kíván vele szerződést kötni. A lefolytatott előzetes egyeztetéseket követően dr. Patay Géza ügyvéd először 2004. októberében nyújtotta be a beszerző részére az ajánlatát arra, hogy ellátja az adott közbeszerzési eljárás teljes jogi menedzselését – a feladatlistában foglaltak szerint a tervezett közbeszerzések jogi lebonyolítását. Ezt követően a szerződő felek több hónapon keresztül egyeztettek, határozták meg a megkötendő szerződésük tartalmát, melynek eredményeként 2005. március 2-án került a szerződő felek részéről aláírásra az „Ügyvédi megbízási szerződés”-nek nevezett megállapodás, melyben szerződéskötő felekként Budapest Főváros Önkormányzat Főpolgármesteri Hivatala, illetve dr. Patay Géza ügyvéd került feltüntetésre. A szerződést 2005. március 16-án ellenjegyezte a Környezetvédelmi és Vízügyi Minisztérium Fejlesztési Igazgatósága.
Budapest Főváros Önkormányzata ezen megbízási jogviszony létesítésére közbeszerzési eljárást nem folytatott le, a 2005. évi közbeszerzési tervében, illetve a 2005. évről szóló éves statisztikai összegzésében azt nem tüntette fel.
Az ügyvédi megbízási szerződés tartalmát a felek az alábbiak szerint állapították meg:
Az ügyvédi megbízási szerződés I. pontjának címe: A megbízás tényvázlata. 
Az I.3. pont alatt rögzítették:
„A jelen megbízási szerződés szerinti közbeszerzés szakszerű, mielőbbi lefolytatásához mind megbízónak, mind pedig az érintett kormányzati szerveknek alapvető érdeke fűződik.
Megbízó és az érintett kormányzati szervek között az a vélemény alakult ki, hogy a nagy jelentőségű feladat megvalósításához a Kbt. 8. §-ának (1) bekezdésére tekintettel indokolt a külső közbeszerzési fogi szaktudás igénybevétele.”
Rögzítésre került az is, hogy a megbízó az ügyvédi irodák körében tájékozódott azok közbeszerzési specializálódásáról, szaktudásáról, tapasztalataikról. 
A I.4. pont szerint a megbízott szakmai anyagában tájékoztatta a megbízót a közbeszerzés területén végzett tevékenységéről.
A I.5. pontban foglaltak szerínt: „Ilyen előzmények alapján megbízó arra a következtetésre jutott, hogy ügyvédet be kívánja vonni a jelen megállapodás szerinti projektek előkészítésébe és a közbeszerzési eljárások lebonyolításába.” 
A I.6. pont szerint: „Ügyvéd tudomásul veszi, hogy megbízó a Kbt. 9. § (1) bekezdésének megfelelően hivatalos közbeszerzési tanácsadót von be az ajánlati/részvételi felhívás és dokumentáció elkészítésébe. Erre tekintettel felek kijelentik, hogy az ügyvéd a hivatalos közbeszerzési tanácsadó feladatkörébe nem tartozó egyéb – jelen szerződésben részletezett – feladatokat látja el.”
Az ügyvédi megbízási szerződés II. pontjának címe: „A megbízás tárgya”
A II.1. pont szerint: „Megbízó ezennel megbízza ügyvédet az I. fejezet tárgya szerinti közbeszerzéssel kapcsolatban felmerülő közbeszerzési jogi kérdések soron kívüli vizsgálatával, a beszerzés megvalósításához szükséges közbeszerzési eljárás lefolytatásával kapcsolatban felmerülő, ügyvédi tevékenység körébe tartozó jogi természetű munkák elvégzésével, és a jelen megállapodás tárgyát képező közbeszerzési eljárás lefolytatása során jelentkező jogi képviseleti feladatok ellátásával. Az ügyvéd részletes feladatait a jelen szerződés 1. sz. melléklete tartalmazza.”
A II.3. pont szerint: „Szerződő felek megállapodnak abban, hogy ügyvéd a jelen megbízási szerződésben meghatározott feladataival kapcsolatban – előzetes egyeztetés alapján – rendelkezésre áll és segíti megbízó tevékenységét.”
Az ügyvédi megbízási szerződés III. pontjának címe: „Megbízó jogai és kötelezettségei.”
A III.1. pont szerint: „Megbízó a hivatalos közbeszerzési tanácsadó közreműködésével meghatározza, hogy a tervezett közbeszerzést milyen közbeszerzési eljárási fajta keretében, milyen időbeli ütemezéssel kívánja megvalósítani. A közbeszerzésnek a Kbt. 35. §-ában foglalt rendelkezés szerint kinyilvánított becsült értékét az I. fejezet 2. pontja tartalmazza.” 
A III.2. pont szerint: „Megbízó a hivatalos közbeszerzési tanácsadó közreműködésével meghatározza a közbeszerzés tárgyát, mennyiségét, a teljesítés helyét és időpontját, az ajánlattevő (részvételre jelentkező) alkalmasságának, alkalmatlanságának megítélése szempontjait, az ajánlat (részvételi jelentkezés) értékelésének bírálati szempontját, az értékelési módszert, a pont- és súlyszámokkal együtt a bírálati részszempontokat (alszempontokat), valamint minden egyéb, a konkrét közbeszerzési eljárást érintő lényeges körülményt.”
A III.3. pont szerint: „Megbízó kellő időben ügyvédi rendelkezésére bocsátja a közbeszerzési eljárás dokumentációinak megfelelően előkészített, véglegesnek szánt példányait, annak érdekében, hogy az ügyvéd el tudja végezni ezek közbeszerzési jogi minőségbiztosítását.”
A szerződésben rögzítették azt is, hogy a megbízó köteles a szerződésszerű teljesítéshez szükséges minden információt, iratot az ügyvéd rendelkezésére bocsátani, továbbá tájékoztatja az ügyvédet a bírálóbizottság létrehozásáról, ülésezési rendjéről.
A szerződés IV. pontjának címe: Megbízási díj, fizetési feltételek.
A IV.I . pont szerint: „Szerződő felek az ügyvédi megbízási díjat – figyelemmel a közbeszerzés nagyságrendjére, bonyolult és összetett jellegére, valamint az ügy sürgősségére – a nettó beszerzési érték (238 millió euró) 1,2 ezreléke, azaz 285 600 eurónak megfelelő forint + 25% áfa összegben határozzák meg.” 
A IV.2. pontban rögzítették: „A fenti ügyvédi megbízási díj valamennyi, a jelen szerződésben meghatározott jogi tevékenység ellenértékét tartalmazza, ide értve a folyamatos, megbízó igényei szerinti, a jelen megállapodás szerinti közbeszerzések körében jelentkező jogi tanácsadást is. A megbízási díj tartalmazza az ügyvéd szokásos költségeit is.”
A IV.3. pontban határozták meg a felek az alábbi ütemezés szerint a számlák kiállításának feltételeit:
– Az első számla kibocsátása a részvételi dokumentáció közbeszerzési jogi minőségbiztosítása után.
– A második számla kibocsátása a közbeszerzési eljárás megindítása (a részvételi felhívás feladása) után.
– A harmadik számla kibocsátása a benyújtott részvételi jelentkezések bontása után.
– A negyedik számla kibocsátása a részvételi jelentkezésekről készített közbeszerzési jogi értékelés elkészítését követően.
– Az ötödik számla kibocsátása az első (részvételi) szakasz befejezése részvételi szakasz eredményhirdetése) után.
– A hatodik számla kibocsátása az ajánlattételi dokumentáció közbeszerzési jogi minőségbiztosítása után.
– A hetedik számla kibocsátása a második (ajánlati) szakasz megindítása (ajánlattételi felhívás ajánlattevők részére történő megküldése) után. 
– A nyolcadik számla kibocsátása az ajánlatok bontását követően. 
– A kilencedik számla kibocsátása az ajánlatokról készített közbeszerzési jogi értékelés elkészítését követően.
– A tizedik számla kibocsátása a közbeszerzési eljárás befejezése (ajánlattételi szakasz eredményhirdetése) után.
A szerződés V.6. pontjában a felek akként rendelkeztek: „A jelen megbízási szerződés az abban foglalt valamennyi feladat teljesítésével, vagy az ügyvédekről szóló 1988. évi XI. törvényben foglaltak szerint szűnik meg. Jelen szerződésben nem szabályozott kérdésekben a polgári törvénykönyv, illetve az ügyvédekről szóló 1998. évi XI. törvény rendelkezései az irányadók.”
Az ügyvédi megbízási szerződés 1. sz. mellékletének megnevezése: Jogi közreműködés a közbeszerzési eljárások lebonyolítása során
Az 1. sz. mellékletben az szerződő felek az alábbiak szerint állapították meg a lefolytatásra kerülő közbeszerzési eljárás lebonyolítása során ellátandó ügyvédi feladatokat:
„I. az eljárások előkészítésével kapcsolatos feladatok
– Elemzés, jogi tanácsadás, javaslattétel a közbeszerzési eljárás megvalósításával, előkészítésével kapcsolatban (az előre látható problémák feltárása, a gyakorlati tapasztalatok átadása stb.). 
– Elemzés, jogi tanácsadás, javaslattétel a megfelelő közbeszerzési eljárás kiválasztásával kapcsolatban, megbízó igényei alapján. 
– Az eljárás menetének részletes kidolgozásában való jogi tanácsadás.
– Jogi tanácsadás a közbeszerzési eljárással kapcsolatban hozott belső döntések előkészítése, meghozatala során. Megbízó igénye szerint részvétel a közbeszerzési eljárással kapcsolatos belső konzultációkon, egyeztetéseken, szükség esetén az önkormányzati bizottság ülésén. 
– Jogi tanácsadás, javaslattétel a részvételi, illetve ajánlati dokumentáció tartalma tekintetében. A műszaki dokumentáció közbeszerzési jogi minőségbiztosítása. A szerződési feltételek részletes kimunkálása és elkészítése megbízó szakmai segítségével. Jogi tanácsadás az alkalmassági (alkalmatlansági) feltételek, valamint a bírálati szempont (részszempontok, pont- és súlyszámok, elbírálási módszer) kiválasztásában.
II. Két szakaszból álló közbeszerzési eljárás (tárgyalásos eljárás) esetén: 
1. Az eljárás megindításával kapcsolatos feladatok
– Az Európai Unió Hivatalos Lapjában, illetve a Közbeszerzési Értesítőben közzétételre kerülő részvételi felhívás tartalmi kérdéseiben jogi tanácsadás, a hirdetmény szövegének konkrét elkészítése szakmai segédlettel.
– A részvételi felhívás megjelentetésének előkészítésében való jogi közreműködés, szükség szerint konzultáció a Közbeszerzési Értesítő szerkesztőbizottságával, a közzététellel kapcsolatos jogi kérdések intézése, a megjelenés jelentése megbízó számára. 
– A részvételi dokumentáció készítésekor jogi tanácsadás annak tartalmával kapcsolatban, az elkészített dokumentáció közbeszerzési jogi minőségbiztosítása.
– Amennyiben megbízó módosítani kívánja vagy vissza kívánja vonni a részvételi felhívást, az ezzel kapcsolatos hirdetmény tartalmi kérdéseiben jogi tanácsadás, a hirdetmény szövegének konkrét elkészítése szakmai segédlettel. A hirdetmény megjelentetése során jogi kérdésekben szükség szerinti konzultáció a Közbeszerzési Értesítő szerkesztőbizottságával, a közzététellel kapcsolatos jogi kérdések intézése, a megjelenés jelentése megbízó számára.
2. A részvételi jelentkezések bontásával, elbírálásával és az eredményhirdetéssel kapcsolatos feladatok kétszakaszos eljárás esetén 
– A részvételi jelentkezések bontását megelőző, részvételre jelentkezők által feltett jogi jellegű kérdésekre válasz kidolgozása, közbeszerzési jogi tanácsadás a szakmai jellegű kérdésekkel kapcsolatban. Amennyiben ajánlatkérő a feltett kérdések válaszadásával kapcsolatban konzultációt igényel, a konzultációval kapcsolatos iratok elkészítésében közreműködés, valamint részvétel a konzultáción. 
– A részvételi jelentkezésekkel kapcsolatos felkészülés, ennek jogi segítése. 
– A részvételi jelentkezések bontásának jogi levezetése az ajánlatkérő képviselőjével és a megbízó döntése szerint igénybe vett közjegyzővel együtt.
– A részvételi jelentkezések jogi (érvénytelenség, kizárás, alkalmatlanság, alkalmasság, összeférhetetlenség, hiánypótlás) vizsgálata, írásos jogi értékelő jelentés készítése.
– Jogi szakértőként való részvétel a Kbt. 8. §-ának (3) bekezdése szerinti bíráló bizottság előkészítő ülésein, szükség szerint. Hiánypótlás esetén a hiánypótlási felhívás elkészítésében való jogi közreműködés. 
– Jogi szakértőként részvétel a Kbt. 8. §-ának (3) bekezdése szerinti bírálóbizottságnak a beérkezett részvételi jelentkezéseket és esetleges hiánypótlásokat értékelő ülésein, szükség szerint.
– A részvételi szakasz eredményhirdetése dokumentumainak (döntéselőkészítési jegyzőkönyv, döntési jegyzőkönyv, eredményhirdetési jegyzőkönyv stb.) előkészítésében való jogi közreműködés.
– Az összegezés elnevezésű értékelés kimunkálásában való jogi közreműködés, jogi tanácsadás annak véglegesítése során.
– Részvétel és jogi segítségnyújtás az eredményhirdetés során.
3. A részvételi szakasz eredményének kihirdetését követő feladatok
– Jogi közreműködés az eljárás részvételi szakaszának eredményéről szóló tájékoztató előkészítésében, a szakmai tartalom kialakításának jogi segítése, jogi kérdésekben szükség szerint konzultáció a Közbeszerzési Értesítő szerkesztőbizottságával, a közzététellel kapcsolatos jogi kérdések intézése, a megjelenés jelentése megbízó számára.
– Jogi közreműködés a megbízó által kiválasztott ajánlattevőknek közvetlenül megküldendő ajánlattételi felhívás tartalmi kérdéseiben, valamint az esetleges ajánlati biztosíték jogi rendszerének kidolgozásában.
4. Az ajánlattételi szakasszal kapcsolatos feladatok
– Jogi tanácsadás, javaslattétel az ajánlati dokumentáció tartalma tekintetében. Jogi közreműködés az ajánlattételi dokumentáció előkészítésében, a szerződési feltételek részletes kimunkálása és elkészítése megbízó szakmai segítségével. Az ajánlati dokumentáció közbeszerzési jogi minőségbiztosítása.
– Az ajánlatok bontásának jogi levezetése az ajánlatkérő képviselőjével együtt.
– Az ajánlatok jogi-formai vizsgálata, írásos jogi értékelő jelentés készítése. 
– Jogi szakértőként való részvétel a Kbt. 8. §-ának (3) bekezdése szerinti bírálóbizottság előkészítő ülésein, szükség szerint. Jogi szakértőként való részvétel az ajánlattevőkkel való tárgyalásokon, szükség szerint. A tárgyalási jegyzőkönyvek előkészítésében való jogi közreműködés. 
– Az eljárás eredményhirdetése dokumentumainak (döntés-előkészítési jegyzőkönyv, döntési jegyzőkönyv, eredményhirdetési jegyzőkönyv stb.) előkészítésében való jogi közreműködés.
– Az összegezés elnevezésű értékelés kimunkálásában való jogi közreműködés, jogi tanácsadás annak véglegesítése során.
– Részvétel és jogi segítségnyújtás az eredményhirdetés során.
5. Az ajánlattételi szakasz eredményhirdetését követő feladatok
– Jogi közreműködés az eljárás eredményéről szóló tájékoztató hirdetmény előkészítésében, a szakmai tartalom kialakításának jogi segítése, jogi kérdésekben szükség szerint konzultáció a Közbeszerzési Értesítő szerkesztőbizottságával, a közzététellel kapcsolatos jogi kérdések intézése, a megjelenés jelentése megbízó számára.
– A szerződéstervezet aláírásra történő előkészítésében való jogi közreműködés, szükség szerint részvétel a szerződéskötéskor. Jogi közreműködés szerződéskötéssel kapcsolatos hirdetmény elkészítésében, a közzététellel kapcsolatos jogi kérdések intézése, kapcsolatfelvétel a Közbeszerzések Tanácsa szerkesztőbizottságával, a hirdetmény megjelenésének jelentése megbízó számára.”
Az Európai Unió Hivatalos Lapjában, illetve a TED-n 2005. május 21-én jelent meg Budapest Főváros Önkormányzatának a Budapesti Központi Szennyvíztisztító Telep (BKSZTT) tervezési, kivitelezési feladatainak ellátására vonatkozó vállalkozási szerződés, valamint közreműködés a BKSZTT 4 éves határozott idejű üzemeltetésében, az ajánlati dokumentációban foglaltak szerint tárgyban a Kbt. Második rész IV. fejezete szerinti hirdetmény közzétételével induló tárgyalásos közbeszerzési eljárás megindítására vonatkozó részvételi felhívása.
A felhívás I.2), I.3), és I.4) pontja alatt az ENVIRODUNA Beruházási Előkészítő Kft.-t, illetve címét, elérhetőségi adatait tüntették fel a további információk, a dokumentáció beszerzése valamint a részvételi jelentkezések vonatkozásában.
A közbeszerzési eljárás részvételi szakaszában 2005. június 16-án konzultáció tartására került sor, továbbá több alkalommal írásban megválaszolták a feltett kérdéseket.
A részvételi jelentkezési határidőre, 2005. június 24-ére öt részvételi jelentkező nyújtotta be a jelentkezését. Ajánlatkérő 2005. június 25-én hirdette ki a részvételi szakaszt lezáró döntését, majd 2005. június 26-án hívta fel a két érvényes részvételi jelentkezést benyújtót ajánlattételre. Ajánlatkérő a közbeszerzési eljárását eredményesen befejezte, 2005. december 15-én hirdette ki a közbeszerzési eljárást lezáró döntését, az eljárás nyertese a Csepel 2005 FH Konzorcium lett.
A megbízási szerződés alapján – annak teljesítéseként – a közbeszerzési eljárás során az ügyvéd tevékenységet végzett, mely többirányú volt. Részt vett az egyes eljárási cselekményekben (pl. jelentkezések, ajánlatok bontása, konzultáció, eredményhirdetések, hirdetmények megjelentetése), írásbeli értékelést, véleményt tartalmazó anyagokat készített (pl. dokumentáció, jelentkezések, ajánlatok jogi értékelése), továbbá a megbízó igénye szerint a konkrét kérdésekben véleményt nyilvánított, tanácsot adott. Az ügyvéd a teljesítése során kiállított részszámlákon az alábbiak szerint adta meg a szolgáltatását: „SZJ 74.11.13.0 Jogi tanácsadás. Projektszám 2004/HU/16/C/ PE/001. A 2005. március 17-én kelt ügyvédi megbízási szerződés alapján”.
A közbeszerzési eljárásban – a megbízott ügyvéden kívül a Fővárosi Önkormányzat döntése alapján tevékenységet végzett még a hivatalos közbeszerzési tanácsadó, az ENVIRODUNA Kft., továbbá több – egymástól eltérő szakterületen jártas – szakember bevonására is sor került.
A Kormányzati Ellenőrzési Hivatal 2007. február 14-én nyújtotta be a Döntőbizottságnál a hivatalbóli kezdeményezését Budapest Főváros Önkormányzata ellen, közbeszerzési eljárás jogtalan mellőzésének gyanúja miatt. Kezdeményezésében rögzítette, hogy gyanúját a vizsgálatának megállapításaira és a mellékelt közbeszerzési szakértői véleményben foglaltakra alapozza.
A Kormányzati Ellenőrzési Hivatal vizsgálta a 2004/HU/ 16/PE/001 számú, Budapesti Központi Szennyvíztisztító Telep és kapcsolódó szennyvízgyűjtő rendszerek tárgyú Kohéziós Alap projektet. E vizsgálata során – nyilatkozata szerint – 2007. január 31-én szerzett tudomást azon jogsértés gyanújáról, hogy Budapest Főváros Önkormányzata közbeszerzési eljárás mellőzésével kötötte meg az ügyvédi megbízási szerződés megnevezésű megállapodást. 
A Kormányzati Ellenőrzési Hivatal elnökhelyettese 1-15/27/ 2007. számú megbízólevele alapján a vizsgálatban szakértőként (hivatalos közbeszerzési tanácsadóként) vett részt dr. Bölecz Mária.
A mellékelt véleményében – az ügyvédi megbízási szerződés pontjai, a Kbt. és az Ütv. rendelkezései, a TEÁOR-besorolások, valamint a CPV-kódok összevetése alapján – az alábbiakat rögzítette: „Megállapítható tehát, hogy nem beszélhetünk kizárólagos ügyvédi tevékenységről, illetve az ügyvéd olyan feladatot látott el, amelyre bármely más, a piacon ilyen tevékenységgel foglalkozó közbeszerzési tanácsadó cég vagy ügyvédi iroda is alkalmas. Álláspontom alapján ajánlatkérő, megsértve a Kbt. előírásait, nem közbeszerzési eljárás eredményeként kötött szerződést dr. Patay Géza ügyvéddel a feladat ellátására.” A Kbt. 21. § (1) bekezdés a) pontjának a megsértésére vonható le következtetés a közbeszerzési eljárás mellőzése miatt, mivel a Kbt. 153. § (1) bekezdésében foglaltakkal szemben olyan tevékenységre kötött az önkormányzat szerződést, amely nem tartozik a kizárólagos ügyvédi feladatkörbe. A megbízási szerződés I.5. pontja szerint a projekt előkészítésébe és a közbeszerzési eljárások lebonyolításába kívánja bevonni a megbízó az ügyvédet. A projekt előkészítése ugyanakkor a közbeszerzési eljárás előkészítését jelenti és ennek fogalmát a Kbt. 4. § (14) bekezdése adja meg. A Kbt. ezen pontjában foglaltak megfelelnek a megbízási szerződésben az eljárások előkészítésével kapcsolatos feladatoknak, továbbá a két szakaszból álló közbeszerzési eljárás vonatkozásában meghatározott egyes feladatoknak.
A véleményben foglaltak szerint feladatként került meghatározásra a közbeszerzési eljárások lebonyolítása. A Kbt. e tekintetben nem határoz meg pontos definíciót, azonban az ajánlatkérővel együtt, illetve helyette végzendő eljárási cselekmények megvalósítása teljes egészében bonyolítási tevékenységet jelent. A feladatok mindegyikénél szerepeltetett jogi jelző ellenére az ellátandó feladatok mégsem minősíthetők kizárólagos ügyvédi tevékenységnek. A vélemény felsorolja a TEÁOR szerinti 74.11 Jogi tevékenység szakágazatba tartozó tevékenységeket, továbbá a 74.14 Üzletviteli tanácsadás kód alatt szereplő tevékenységeket. Rögzíti, hogy az ügyvéd által kiállított számlákon beszerzési tanácsadás szerepel, amely a Kbt. 3. számú mellékletének 11. kategóriájába tartozó tevékenység, ehhez a 74.14.00.00-2-től a 74.15.00.00-5-ig terjedő szolgáltatások tartoznak. A beszerzési tanácsadás CPV-kódja a 74.14.18.00-7, a számla kiállítására pedig a 7414 üzleti tanácsadás TEÁOR- kód alatt szereplő valamely tevékenység alapján jogosult.
A hivatalbóli kezdeményezésében a kezdeményező rögzítette, hogy azt a Kbt. 327. § (1) bekezdés c) pontja alapján nyújtotta be, továbbá azt is, hogy a közbeszerzési eljárás mellőzése vonatkozásában a Kbt. 327. § (2) bekezdésében megjelölt 3 éves határidő az irányadó.
A Döntőbizottság a jogorvoslati eljárást – hiánypótlást követően – 2007. február 23-án indította meg D. 78/2007. sz. alatt.
A jogorvoslati eljárás során a Döntőbizottság a tudomásszerzés időpontja vonatkozásában nyilatkozattételre és az ezzel kapcsolatos okirati bizonyítékok becsatolására hívta fel a hivatalbóli kezdeményezőt. A kezdeményező 2007. március 12-én kelt okirati nyilatkozatában ismételten azt rögzítette, hogy a hivatal tudomásszerzésének időpontja 2007. január 31-e. Ennek alátámasztására megküldte a helyszíni ellenőrzés során a vizsgálatvezető és az önkormányzat hivatalosan kijelölt kapcsolattartója által aláírt, a dokumentumok átvételéről szóló 21-33/ 12/2007. ikt. számú elismervényt. Előadta, hogy a jogorvoslati eljárás megindítása iránti hivatalbóli kezdeményezését 2007. február 14-én nyújtotta be, melyre tekintettel a Kbt. 323. § (2) bekezdésében előírt 15 napos határidőt betartotta, továbbá a Kbt. 327. § (2) bekezdésében meghatározott 3 éves jogvesztő határidőn belül is kezdeményezte a jogorvoslati eljárást.
A hivatalbóli kezdeményező a 2007. március 12-én kelt írásbeli beadványában kifejtette, hogy a 2005. március 2-án megkötött megbízási szerződés tartalma – különös tekintettel a szerződés 1. sz. mellékletében felsorolt a szerződés keretében ellátandó feladatokra és a teljesítés dokumentumaira – nem egyértelmű. A beszerzés tárgya kizárólag a Kb. 4. sz. mellékletében szereplő jogi szolgáltatások (kategória száma: 21) közül az Ütv. 5. § (1) bekezdésében meghatározott tevékenység. Ugyanakkor a Kbt. 153. §-a alapján a közbeszerzés csak az ún. kizárólagos ügyvédi tevékenységnek minősülő jogi szolgáltatások esetében mellőzhető. Előadta, hogy a szerződés megkötése jelentős részben a külső közbeszerzési jogi szakértelem, a közbeszerzési eljárás lefolytatására vonatkozó előírások ismeretének biztosítására irányult a közbeszerzési eljárás előkészítése, illetve lefolytatása során. A szerződés teljesítésével kapcsolatos dokumentumok alapján a szerződés tárgya részben nem kizárólagos ügyvédi tevékenységek körébe tartozó szolgáltatás is. A szerződés megszövegezése szerint a szerződés tárgya ügyvédi tevékenység körébe tartozó jogi természetű munkák elvégzése, viszont a teljesített munkával kapcsolatos iratok arra utalnak, hogy a megbízót nemcsak kizárólagos ügyvédi tevékenységnek minősülő jogi szolgáltatást végzett, hanem közbeszerzési tanácsadást, pl. egyes dokumentumok véleményezését a Kbt. előírásaival való összhang szempontjából. Megítélése szerint, ha ügyvéd hivatalos közbeszerzési tanácsadóként végez ilyen tevékenységet, az sem minősül kizárólagos ügyvédi tevékenységnek. Hivatkozott arra, hogy a megbízott a szerződés keretében végezte a jelenléti ív tervezetének készítését, a jegyzőkönyv véglegesítését, a Kbt. vonatkozó rendelkezéseiről tájékoztatást, a hirdetmény szövegének elkészítését. Ugyanakkor mivel nem óradíjas, hanem átalánydíjas szerződés megkötésére került sor, nem állapítható meg egyértelműen, hogy az elvégzett tevékenység milyen arányban kizárólagos ügyvédi tevékenység vagy egyéb jogi szolgáltatás. A számlákon, illetve teljesítésigazolásokon nem szerepel jogi képviselet ellátása vagy okiratszerkesztés.
Kifejtette, hogy nem egyértelmű a jogszabályi elhatárolása sem a hivatalos közbeszerzési tanácsadóként történő, a közbeszerzési jog alkalmazásával kapcsolatos tanácsadás és a kizárólagos ügyvédi tevékenységnek minősülő jogi tanácsadás között. Nem vethetők össze egyértelműen az Ütv. 5. §-a (1)–(2) bekezdésében foglaltak, a TEÁOR szerinti tevékenységek, illetve a Kbt. 4. számú melléklete szerinti szolgáltatások. Utalt arra, hogy a Közbeszerzések Tanácsa elnökének tájékoztatója szerint a hivatalos közbeszerzési tanácsadó tevékenysége összetett jogi, mérnöki és gazdasági tanácsadást jelenthet. 
Álláspontja szerint figyelembe kell venni, hogy a KSH SZJ-jegyzék megkülönböztet egyéb jogi szolgáltatás kategóriát (74.11.17.), melybe tartozik többek között az ügyfelek részére a jogokra, jogi kötelezettségekre vonatkozó jogi tanácsadás, okirat ügyvédi letéte. Tekintettel kell lenni ezen kívül az összetett tanácsadásifeladatokat jelentő tevékenység besorolására, témamenedzselés, programkoordinálás (74.14.21.) kategóriára is.
Írásbeli észrevétele szerint a közbeszerzési eljárásban végzett, a közbeszerzési jog alkalmazására vonatkozó tanácsadás, a közbeszerzési eljárás dokumentumainak (pl. jegyzőkönyv) elkészítése nem tekinthető egyértelműen kizárólagos ügyvédi tevékenységnek, mivel azt nem jogász végzettségű hivatalos közbeszerzési tanácsadó is biztosíthatja.
Írásbeli észrevétele utolsó bekezdésében az alábbiakat rögzítette: „Végezetül megjegyezzük, hogy a beszerző a megbízási szerződés kapcsán, a hivatal által bekért nyilatkozat szerint nem tett eleget a Kbt. 153. § (2) bekezdésében előírt kötelezettségének.”
A Döntőbizottság D. 78/15/2007. szám alatt tájékoztatta a feleket arról, hogy a Döntőbizottság a jogorvoslati eljárás során a Kbt. 334. § (1) bekezdése alapján hivatalból vizsgálja azt, hogy a beszerző betartotta-e a Kbt. 153. § (2) és (3) bekezdésében meghatározott előírásokat, a Kbt. 1. §-át, 5. §-át és 16. §-át megfelelően alkalmazta-e.
A beszerző írásbeli észrevételeiben, illetve tárgyalási nyilatkozatában részben eljárási kifogásokat terjesztett elő, másrészt álláspontja szerint a beszerző jogszerűen járt el akkor, amikor közbeszerzési eljárás lefolytatása nélkül kötötte meg az ügyvédi megbízási szerződést.
Eljárásjogi szempontból előadta, hogy a hivatalbóli kezdeményező valóban a megjelölt időpontban, 2007. január 31-én vette át a megbízási jogviszonnyal kapcsolatos iratokat tőle, melyhez viszonyítottan 15 napon belül nyújtotta be a hivatalbóli kezdeményezését. Ugyanakkor megítélése szerint nem kizárt, hogy a hivatalbóli kezdeményező más forrásból már korábban tudomást szerezhetett a megbízási szerződés megkötéséről.
Megítélése szerint elkésettnek minősül a hivatalbóli kezdeményezőnek a 2007. március 12-i írásbeli beadványában megtett azon kiegészítése, mely szerint a beszerző nem tett eleget a Kbt. 153. § (2) bekezdésében előírt kötelezettségének. A 2007. január 31-től, mint tudomásra jutási időponttól számítva a 15 napos határidő letelt. Előadta, hogy a Kormányzati Ellenőrzési Hivatal 2007. március 8-án nyilatkozatot kért tőle arról, hogy a dr. Patay Géza ügyvéddel kötött ügyvédi megbízási szerződés odaítélésével kapcsolatban a Kbt. 153. § (2) bekezdése szerinti hirdetmény megküldésre került-e, mikor és milyen szám alatt. A beszerző a 2007. március 9-én megtett nyilatkozatában azt közölte, hogy a Kbt. 153. § (1) bekezdése alapján közbeszerzési eljárás lefolytatása nélkül kötötte meg dr. Patay Géza ügyvéddel az ügyvédi megbízási szerződést. Ezután a Kormányzati Ellenőrzési Hivatal 2007. március 9-én ismételten felhívta nyilatkozattételre, kiemelve, hogy a Kbt. 153. § (2) bekezdése szerinti, a szerződés megkötéséről szóló tájékoztató hirdetmény vonatkozásában kéri a nyilatkozatát. A beszerző a 2007. március 10-én megadott válaszában közölte, hogy valamennyi, az ügyvédi megbízási szerződéssel kapcsolatban keletkezett iratanyagot átadta a Kormányzati Ellenőrzési Hivatal részére továbbá, hogy „az ügyvédi megbízási szerződés megkötésének a Közbeszerzési Értesítőben történő közzétételére – a rendelkezésre álló iratok szerint – nem került sor.”
A beszerző megítélése szerint nem áll fenn lehetősége a Döntőbizottságnak a Kbt. 153. § (2) és (3) bekezdése sérelmének hivatalbóli vizsgálatára, az nem minősíthető a már vizsgáltakon túli jogsértésnek. A Kormányzati Ellenőrzési Hivatal a 2007. március 12-i beadványában egyértelmű konkrét kezdeményezést tett a Kbt. 153. § (2) és (3) bekezdésének megsértésére. Hivatkozott ugyanakkor arra is, hogy a hivatal kezdeményezése elkésett mind a Kbt. 323. § (2) bekezdésében meghatározott 15 napos szubjektív jogorvoslati határidő, mind a Kbt. 327. § (2) bekezdés első fordulatában meghatározott egy éves objektív jogorvoslati határidő letelte miatt. Mindkét határidő jogvesztő, így a kezdeményezés kiegészítése érdemi vizsgálatának nincs helye.
A beszerző írásbeli észrevételében kifejezett nyilatkozatot tett arra vonatkozóan, hogy az ügyvédi megbízási jogviszony tekintetében Budapest Főváros Önkormányzata minősül beszerzőnek, melynek alátámasztásaként hivatkozott az önkormányzatokról szóló 1990. évi LXV. törvény (továbbiakban: Ötv.) egyes rendelkezéseire, a helyi önkormányzatok és szerveik, a köztársasági megbízottak, valamint egyes centrális alárendeltségű szervek feladat- és hatáskörről szóló 1991. évi XX. törvény előírásaira, valamint az államháztartás működési rendjéről szóló 1992. évi XXXVIII. törvény végrehajtására kiadott 217/1998. (12. 30.) Korm. rendelet szabályozására, valamint Budapest Főváros Önkormányzata belső kötelezettségvállalás vonatkozásában kiadott szabályzataira.
A beszerző álláspontja szerint érdemben sem alapos a közbeszerzési eljárás jogtalan mellőzése miatt benyújtott hivatalbóli kezdeményezés.
A beszerző a jogorvoslati eljárás során részletesen bemutatta, hogy a beszerző megosztotta a feladatokat a projektben közreműködő szervezetek között. Előadta, hogy a beszerző rendelkezésére állt a saját hivatali apparátusa, továbbá az általa alapított ENVIRODUNA Beruházási Előkészítő Kft., melyek alapján biztosított volt számára, hogy elvégezzék a közbeszerzési eljáráshoz szükséges cselekményeket. Ezen túlmenően a Kbt. kötelező előírása alapján hivatalos közbeszerzési tanácsadót is bevontak, akinek a szerződésében is hangsúlyozták, hogy az ő tevékenysége nem terjed ki az ügyvédi feladatokra. 
A beszerző ezen eljárása összhangban van a Kbt. 8. § (1) bekezdése és 9. §-a rendelkezéseivel. A Kbt. 8. § (1) bekezdése teszi lehetővé ajánlatkérő számára, hogy biztosítsa azt, hogy az adott közbeszerzési eljárásában rendelkezésére álljanak különféle szakemberek. E szakasz megítélése szerint szétválasztja a közbeszerzési szakértelmet és a közbeszerzés tárgya szerinti szakértelmet. A közbeszerzési szakértelmet biztosította számára a saját hivatali apparátusa és az ENVIRODUNA Beruházási Előkészítő Kft., akik végezték el az effektív közbeszerzési eljárási tevékenységeket, továbbá ide tartozik a hivatalos közbeszerzési tanácsadó is, aki részt vett a közbeszerzési eljárás előkészítésében, lefolytatásában. A beszerző szerint természetesen magának a közbeszerzési szakértelemnek is vannak jogi elemei is, miután a közbeszerzési törvény szabályai szerint kell eljárni, ismerni kell a törvény előírásait és azt alkalmazva kell végezni a tevékenységet. Jelen esetben a Fővárosi Önkormányzat pontosan meghatározta milyen körbe vonja be a hivatalos közbeszerzési tanácsadót.
A beszerző a közbeszerzés tárgya szerinti szakértelem körébe sorolta a műszaki és pénzügyi szakértelem mellett a jogi szakértelmet is. A Kbt. 8. § (1) bekezdésének ezen tartalmilag elkülönülő szabályozása adja meg a lehetőséget arra, hogy amennyiben ajánlatkérő szükségesnek tartja, a hivatalos közbeszerzési tanácsadón kívül további szakértőket, ezek között jogi szakértelmet biztosító személyt vonjon be.
Előadta, hogy a Kbt. 4. számú melléklete a szolgáltatások között a 21. kategória szám alatt sorolja be a jogi szolgáltatást a Kbt. hatálya alá. A 4. számú mellékletben meghatározott szolgáltatásokra a Kbt. egyszerűsített eljárás alkalmazását írja elő. A jogi szolgáltatások fogalma tágabb körű, mint az Ütv. 5. § (1) bekezdésében meghatározott tevékenységek. A jogi szolgáltatást, mint tevékenységet más személy is végezheti, a jogi egyetemet végzett személyek is adhatnak jogi tanácsot, vagy készíthetnek jogi szakvéleményt, ugyanez vonatkozik az oktatókra és a köztisztviselőkre, illetve a közjegyzők is nyújtanak jogi szolgáltatást, például a közbeszerzési eljárás során elkészítik a konzultációk, a bontási eljárások jegyzőkönyvét. Ezen jogi szolgáltatást nyújtó személyekre azonban más szabályok vonatkoznak, mint az ügyvéd által nyújtott szolgáltatásokra. Az ügyvédi tevékenység többletkövetelményeket ír elő, illetve ehhez kapcsolódóan többletgaranciális elemeket foglal magában. E vonatkozásban a beszerző a fegyelmi felelősségre, az összeférhetetlenségi előírásokra, az utasítás adásának kizártságára, valamint a bizalmi jellegű tevékenység végzésre hivatkozott. A beszerző szerint, miután a megkötött megbízási szerződése olyan jogi szolgáltatási tevékenységére vonatkozik, amely benne van az Ütv. 5. § (1) bekezdésében, továbbá ügyvéd által végzett tevékenységről van szó, fennáll a mentesülés a közbeszerzési eljárás lefolytatásának kötelezettsége alól.
A beszerző megítélése szerint a megkötött szerződés alapján kell minősíteni azt, hogy milyen jogviszony jött létre a beszerző és az ügyvéd között. Az ügyvédi megbízási szerződésnek mind a megnevezéséből, mind a tartalmából az a következtetés vonható le, hogy az, az Ütv. 5. § (1)–(2) bekezdésében meghatározott ügyvédi tevékenység ellátására irányult. A megbízott ügyvéd feladatai tartalmuk szerint jogi tanácsadást és szakértést, okiratok, iratok készítését, valamint jogi képviselet ellátását foglalták magukban. A beszerző nem vitatta azt, hogy az elvégzett tevékenység kiterjedt a közbeszerzési eljárás mindenegyes mozzanatára, azonban ez jogi típusú szolgáltatásban nyilvánult meg.
A beszerző szerint nem fogadható el az, hogy a kiállított számlákból következtessenek vissza a megbízási jogviszony tartalmára. Egyébként ténybelileg is vitatta, hogy a kiállított számlákon beszerzési tanácsadás került volna feltüntetésre. Előadta, hogy a számlákon jogi tanácsadás” került feltüntetésre és emellett az SZJ 74.11. TEÁOR-szám. Nyilatkozata szerint a teljesítés a megkötött megbízási jogviszonynak megfelelően történt. A beszerzés összetett finanszírozásban valósult meg (uniós, kormányzati, saját forrás), mely szükségessé tette az adott kódok feltüntetését, ez azonban nem változtat a ténylegesen létrejött jogviszony tartalmán.
A beszerző közölte, hogy a megkötött ügyvédi megbízási szerződésről nem került közzétételre tájékoztató hirdetmény a Közbeszerzési Értesítőben, ezzel kapcsolatos iratanyag nem áll rendelkezésére. Ugyanakkor az ügyvédi megbízási szerződés, mint közérdekű adat – az ún. üvegzseb-törvény rendelkezéseire figyelemmel – Budapest Főváros Önkormányzata internetes honlapján közzétételre került.
A beszerző becsatolta Budapest Főváros Önkormányzata, mint ajánlatkérő által a 2005. évre vonatkozóan elkészített közbeszerzési tervét, valamint a 2005. évi teljesített közbeszerzéseiről szóló éves statisztikai összegzést.
Egyéb érdekeltként a megbízott ügyvéd szerint jogszerűen került sor közbeszerzési eljárás lefolytatása nélkül az ügyvédi megbízási szerződés megkötésére.
Megítélése szerint a Kbt. 153. §-ának szabályozása az ajánlatkérőre bízza annak eldöntését, hogy az Ütv. 5. § (1) és (2) bekezdésében meghatározott tevékenység ellátására közbeszerzési eljárást folytat-e le, vagy pedig élve a szabad ügyvédválasztás jogával, közvetlenül bíz meg ügyvédet. Ajánlatkérő mindkét eljárása jogszerűnek minősül az is, ha lefolytat közbeszerzési eljárást, és az is ha közvetlenül választ ügyvédet.
A hivatalbóli kezdeményező a kezdeményezését a közbeszerzési eljárás mellőzése miatt terjesztette elő, melyre tekintettel a megkötött szerződést kell vizsgálni, ez kapcsolódik a mellőzés kérdésköréhez. A szerződés teljesítésének időszakára eső cselekmények már ezen kívül esőek. A szerződés teljesítésének csak olyan szempontból van jelentősége, amennyiben abból következtetést lehet levonni a megkötött szerződés tartalmára. Jelen esetben azonban a felek a szerződésükben egyértelműen meghatározták annak tartalmát, a megbízott ügyvéd feladatait, e tekintetben kétség nem áll fenn. Arra az esetre, ha a Döntőbizottság vizsgálná a szerződés teljesítésével kapcsolatos kérdéseket, tanúk meghallgatása iránti bizonyítási indítványt terjesztett elő. 
Álláspontja szerint azt kell megvizsgálni, hogy az ügyvédi megbízási szerződésben meghatározott feladatok az Ütv. 5. § (1) és (2) bekezdésében meghatározott körbe tartoznak-e. Az Ütv-ben meghatározott feladatok nem vethetők össze a TEÁOR 74.11. jog tevékenység fogalmával több ok miatt sem. Az Ütv. törvényi rendelkezés, míg a TEÁOR statisztikai nomenklatúra, mely nem is jogszabály. A TEÁOR szerinti tevékenységek köre nem egyezik meg az Ütv. 5. § (1) bekezdésében megadott felsorolással, ugyanakkor a TEÁOR 74.11. szerinti tevékenységek többsége egyben az Ütv. 5. § (1) bekezdésében meghatározott kizárólagos ügyvédi tevékenység valamely eleme. E körben előadta azt is, hogy az egyéb érdekelt által kibocsátott 11 számla mindegyikén SZJ 74.11. feltüntetésével jogi tanácsadás szerepel.
Az egyéb érdekelt is részletesen kitért arra írásbeli észrevételében, hogy a Fővárosi Önkormányzat a közbeszerzési eljárással összefüggően különböző szakembereket vont be különböző részfeladatokra a Kbt. 8. § (1) bekezdése alapján. Munkamegosztást alkalmazott, melynek keretében számos feladatot saját hatáskörben tartott, a beszerzés tárgya tekintetében külső szakembereket vont be, bizonyos pénzügyi és műszaki teljesítéssel kapcsolatos kérdésekben külső szakembereket bízott meg, meghatározott jogi kérdések vonatkozásában pedig az egyéb érdekelt jogi szaktudását vette igénybe. Ezen túlmenően a Kbt. 9. § (1) bekezdése alapján a közbeszerzési eljárásába hivatalos közbeszerzési tanácsadót is bevont. Az ügyvédi megbízási szerződés II.1. pontjában kifejezetten hangsúlyozták, hogy az egyéb érdekelt kizárólag az ügyvédi tevékenység körébe eső jogi feladatokat lát el. Rendelkeztek arról, hogy a megbízási szerződés mögöttes jogszabálya az Ütv. A megbízási szerződésben a jogi jelzők használata a hivatalbóli kezdeményezésben foglaltakkal szemben épp azt teszi egyértelművé, hogy hol húzódik az ügyvéd által végzett tevékenység határa. Tárgyalási nyilatkozatában kitért arra, hogy a Kbt. szabályozásában az általános jogi szolgáltatásokra írja elő közbeszerzési eljárás lefolytatásának kötelezettséget, melyre tekintettel különösen releváns az elhatárolás, annak megállapítása, hogy fennáll-e a jogalap arra, hogy ne közbeszerzési eljárás eredményeként létesítsenek a Kbt. 153. § (1) bekezdésében nevesített, az Ütv. 5. § (1) és (2) bekezdésében meghatározott feladatokra jogviszonyt. Közölte, hogy az Ütv. 5. § (1) bekezdésében meghatározott felsorolásban foglalt tevékenységek, szolgáltatások nem feltétlenül jelentenek mindentől függetlenül kizárólagos ügyvédi tevékenységet. A szolgáltatás minősítése során nemcsak a szolgáltatás tárgyát, hanem a szolgáltatást végző személyét is figyelembe kell venni és együttesen dönthető el az, hogy valóban kizárólag ügyvéd által végzett tevékenységről van-e szó. A Kbt. 153. § (1) bekezdésében a jogalkotó meghatározott személyi hatályra, az ügyvédi törvény hatálya alá tartozó ügyvédek vonatkozásában állapít meg rendelkezést, így abban az esetben áll fenn mentesülés a közbeszerzési eljárás lefolytatása alól, amennyiben az Ütv. 5. § (1) bekezdésében meghatározott tevékenységek elvégzésére ügyvéd kap megbízást. E vonatkozásban hivatkozott a Pesti ügyvéd 2004. szeptember 9-i számában megjelent tanulmányra is, mely azt az egyeztetett álláspontot képviseli, hogy akkor valósul meg kizárólagos ügyvédi tevékenység, ha az Ütv. 5. § (1) bekezdésében felsorolt szolgáltatásokat ügyvéd nyújtja. A jogi tanácsadás nem minden esetben tekinthető kizárólagos ügyvédi tevékenységnek, például egy egyetemi oktató is jogosult jogi tanácsadásra, és ezzel nem sérti meg az ügyvédi törvényt. A szolgáltatás nyújtójának személye arra tekintettel is releváns, hogy ezáltal számos további követelménynek kell megfelelni és a megrendelő is többletgaranciákat kap. E vonatkozásban hivatkozott az ügyvédek fegyelmi felelősségére, az összeférhetetlenségi előírásokra, az utasítás adásának kizártságára, mely összességében eredményezi azon beszerzési cél megvalósulását, hogy egy független szakmai vélemény álljon a megrendelő részére. Utalt arra is, hogy egy bizalmi jogviszony jön létre a felek között.
Az egyéb érdekelt szerint sajnálatos módon a jogalkotó sem a Kbt.-ben, sem egyéb kapcsolódó jogszabályban nem adta meg ténylegesen a közbeszerzési tanácsadó definícióját, mely a gyakorlatban is számos problémát, elhatárolási nehézséget okoz. Meghatározásra kerültek a hivatalos közbeszerzési tanácsadóvá válás feltételei, melyek teljesítése azonban nem eredményezi önmagában azt, hogy a tanácsadóvá vált személy minden tevékenység elvégzésére képes polihisztorként, hanem a mögöttes, a végzettségekre vonatkozó jogszabályok határozzák meg a jogosultságait. 
A jogszabályokban megadott szabályozás mellett nem tehető egyértelmű elhatárolás a jogi szolgáltatás, illetve a hivatalos közbeszerzési tanácsadó tevékenysége között, átfedések vannak. Utalt arra, hogy ilyen elhatárolási probléma más szakterületeken is fennáll, példaként a biztosítási szakjogászt és a biztosítási tanácsadót hozta fel. Jelen esetben is átfedés valósul meg az ügyvéd, illetve a hivatalos közbeszerzési tanácsadó tevékenysége között, tehát adott esetben tanácsadási tevékenységet végezhet hivatalos közbeszerzési tanácsadó is, ugyanakkor vannak olyan tevékenységek, amelyeket csak ügyvéd végezhet el pl. a képviselet ellátása. Az elhatárolást a szolgáltatást nyújtó személyén keresztül kell elvégezni, amennyiben ügyvéd nyújtja jogi relevanciájú kérdésben, akkor végez az Ütv. 5. § (1) bekezdése szerinti jogi tanácsadást. Utalt arra is, hogy az unió irányelvei is garantálják a szabad ügyvédválasztást, az összehasonlítás lehetősége amiatt nem áll fenn, mert a hazai szabályozás túlment az uniós előírásokon azáltal, hogy intézményesítette a hivatalos közbeszerzési tanácsadót.
Az egyéb érdekelt előadta azt is, hogy az Ütv. 5. § (1) bekezdésében felsorolt tevékenységek közül a jelen esetben szóba jövő jogi ügyfélképviselet, jogi tanácsadás, szerződés, beadvány és más irat készítése gyűjtőfogalmat takar. A jogi tanácsadás történhet szóban vagy írásban, e körbe esik jogi szakvélemény készítése, egyes anyagok jogi véleményezése, konkrét ügyekben a jogszerű magatartásnak a megbízó tudomására hozása stb.
Utalt arra, hogy a megkötött megbízási jogviszony részletes feladatbemutatása is tartalmazza a konzultáció levezetését, jegyzőkönyv elkészítését, mely közbeszerzési eljárási cselekményeknek megvan a jogi relevanciája: a konzultáción megjelentek számbavétele, értesítés, regisztráció, szakszerű jegyzőkönyv elkészítése mindenképpen jogi szolgáltatásnak minősül. 
Az egyéb érdekelt szerint a hivatalbóli kezdeményező által egyedileg kiragadott egyes feladatoknak szintén megvan a jogi relevanciája, mely miatt azok az Ütv. 5. § (1) bekezdése szerinti szolgáltatások. Az egyes dokumentumok véleményezése a Kbt. előírásaival való összhang szempontjából, valamint a Kbt. vonatkozó rendelkezéseiről tájékoztatás az Ütv. 5. § (1) bekezdése szerinti jogi tanácsadásnak minősül. A jelenléti ív elkészítése és a jegyzőkönyv véglegesítése, a hirdetmény elkészítése az Ütv. 5. § (1) bekezdés d) pontja szerinti okiratszerkesztés.
Kiemelte továbbá, hogy az ügyvédi kizárólagosság az Ütv. 5. § (1) bekezdése szerinti olyan tevékenységekre áll fenn, amelyek végzésére rendszeresen, ellenérték fejében kerül sor, továbbá ha a törvény másképpen nem rendelkezik. Ezen feltételek konjunktívak, csak együttes fennállásuk esetén van szó ügyvédi kizárólagosságról.
Az egyéb érdekelt szerint nem alapos a hivatalbóli kezdeményező azon álláspontja, mely szerint az ügyvédi megbízási szerződés 1. számú mellékletének I., illetve II. részei teljes egészében kimerítik a Kbt. 4. § 14. pontja szerinti közbeszerzési eljárás előkészítésének fogalmát. Az ügyvédi megbízási szerződésben nem található a Kbt.-ben nevesített helyzet-, illetőleg piacfelmérés, a közbeszerzés becsült értékének felmérése és a dokumentáció elkészítése.
Kifejtette azt is, hogy helytelen és pontatlan az a megállapítás, mely szerint a tevékenység elvégzésére a piacon ilyen tevékenységgel foglalkozó közbeszerzési tanácsadó cég vagy ügyvédi iroda is alkalmas. Az ügyvédi megbízási szerződésben foglalt feladatok ellátására a Kbt. 11. § (7) bekezdése alapján kizárólag az ügyvédi feladatok ellátására jogosult személy alkalmas jogilag, a hivatalos közbeszerzési tanácsadók e körön kívül eső nagyobbik része nem.
Az egyéb érdekelt közölte, hogy a hivatalbóli kezdeményező 2007. február 14-i kezdeményező irata kizárólag a megkötött ügyvédi megbízási szerződés tekintetében tartotta szükségesnek a Döntőbizottság vizsgálatát. Ehhez képest a 2007. március 12-én kelt írásbeli beadványa újabb kérdésekre kívánja kiterjeszteni a Döntőbizottság előtti eljárást. E kérdések az ügyvédi megbízási szerződés teljesítésével kapcsolatosak és azok előterjesztésére – figyelemmel a 2007. január 31-i tudomásra jutási időpontra – elkésetten került sor. Az írásbeli észrevételben ugyanakkor nem került pontosan megadásra, hogy mely kérdésköröket minősíti ilyennek az egyéb érdekelt. Ezzel kapcsolatosan az egyéb érdekelt a 2007. március 19-én kelt írásbeli észrevétele első oldalán a hivatalbóli kezdeményező 2007. március 12-i beadványából az alábbiakra hivatkozott:
– a teljesített munkával kapcsolatban átadott dokumentáció azonban arra utal, hogy a megbízott nemcsak kizárólagos ügyvédi tevékenységnek minősülő jogi szolgáltatást végzett, hanem közbeszerzési tanácsadást p1. egyes dokumentumok véleményezését a Kbt. előírásaival való összhang szempontjából,
– aggályosnak tartotta az alábbi tevékenységeket is: jelenléti ívek készítése, jegyzőkönyvek véglegesítése, a Kbt. rendelkezéseiről tájékoztatás, a hirdetmény szövegének elkészítése,
– a fenti tevékenységek azért nem tekinthetők kizárólagos ügyvédi tevékenységnek, mivel azokat nem jogász végzettségű hivatalos közbeszerzési tanácsadó is el tudja látni.
Az egyéb érdekelt ezen túlmenően hivatkozott arra is, hogy a hivatalbóli kezdeményező 2007. március 12-i beadványának a Kbt. 153. § (2) bekezdése megsértésére vonatkozó része is elkésettnek minősül, mivel e tekintetben nem a 3 éves, hanem az 1 éves jogvesztő határidő az irányadó.
Az egyéb érdekelt álláspontja szerint a Döntőbizottság hivatalbóli kiterjesztése alapján nem vizsgálható a Kbt. 153. § (2) bekezdésének a megsértése, miután az nem tekinthető a már vizsgáltakon túli jogsértésnek, mert arra előterjesztette elkésett kezdeményezését a hivatalbóli kezdeményező. 
A Kbt. 153. § (3) bekezdése vonatkozásában az egyéb érdekelt eljárásjogi kifogást nem terjesztett elő. A Kbt. 1. §-a vonatkozásában megtett érdemi nyilatkozata szerint, miután jelen esetben a Kbt. 153. § (1) bekezdése szerint tételes törvényi rendelkezés alapján került sor az ügyvédi megbízási szerződés megkötésére, ezért a kialakult gyakorlatnak megfelelően az esélyegyenlőség, a verseny tisztasága és az egyenlő bánásmód megsértésének a lehetősége fogalmilag kizárt. Közölte továbbá, hogy megbízása nem terjedt ki a közbeszerzési tervvel és az éves statisztikai összegzéssel kapcsolatos jogi feladatokra, a vizsgálat ezen része tekintetében a beszerző tevékenységéről nem rendelkezik információkkal.
A Döntőbizottság a jogorvoslati eljárása során először a hivatalbóli kezdeményező 2007. február 14-én benyújtott hivatalbóli kezdeményezését vizsgálta. Az ebben foglaltak szerint a beszerző jogtalanul mellőzte a közbeszerzési eljárást az ügyvédi megbízási szerződés megkötésével, ezzel megsértette a Kbt. 21. § (1) bekezdés a) pontját, illetve a Kbt. 153. § (1) bekezdését.
A beszerző eljárásjogi kifogást terjesztett elő a Kormányzati Ellenőrzési Hivatal által 2007. február 14-én benyújtott hivatalbóli kezdeményezés vonatkozásában, megítélése szerint az elkésettnek is minősülhet a Kbt. 323. § (2) bekezdésében meghatározott 15 napos, a tudomásra jutástól számított jogvesztő határidő tekintetében.
A Döntőbizottság az alábbi indokokra tekintettel megállapította, hogy nem késett el a Kormányzati Ellenőrzési Hivatal 2007. február 14-én benyújtott hivatalbóli kezdeményezése.
A Kbt. 322. §-a szerint a Közbeszerzési Döntőbizottság eljárása kérelemre vagy hivatalból indul.
A Kormányzati Ellenőrzési Hivatal a Kbt. 327. § (1) bekezdés c) pontja alapján kezdeményezheti a Döntőbizottság hivatalból való eljárását. 
A Kbt. 323. § (2) bekezdése az alábbiak szerint állapítja meg kérelemre induló jogorvoslati eljárások esetében a kérelem benyújtására nyitva álló határidőket: 
A kérelem a jogsértés megtörténtétől számított tizenöt napon belül, a közbeszerzési eljárást lezáró jogsértő döntés esetében pedig az eredményhirdetéstől számított nyolc napon belül nyújtható be. Ha a jogsértés a kérelmezőnek később jutott tudomására, a határidő a tudomásra jutással veszi kezdetét. A jogsértés megtörténtétől számított kilencven napon túl kérelmet előterjeszteni nem lehet. E határidők elmulasztása jogvesztéssel jár. 
A Kbt. 323. § (3) bekezdés c) pontja kimondja a (2) bekezdés szerinti határidő számításakor a jogsértés megtörténtének kell tekinteni a közbeszerzési eljárás mellőzésével történő beszerzés esetében a szerződés megkötésének időpontját, illetőleg ha ez nem állapítható meg, akkor a szerződés teljesítésének bármelyik fél által történő megkezdését.
A Kbt. 327. § (2) bekezdése hivatalbóli kezdeményezés esetén még a következő rendelkezéseket állapítja meg a hivatalbóli kezdeményezés benyújtására nyitva álló határidőre:
Az eljárás kezdeményezésére nyitva álló határidőre a 323. § (2)–(3) bekezdésében foglaltak alkalmazandóak azzal az eltéréssel, hogy az (1) bekezdés b), c), e) és g) pontjában meghatározott szervezetek a jogsértés megtörténtétől számított egy éven túl, a közbeszerzési eljárás jogtalan mellőzése esetében pedig a jogsértés megtörténtétől számított három éven túl nem kezdeményezhetnek eljárást.
A Kbt. 327. § (2) bekezdésének fenti rendelkezése alapján megállapítható, hogy hivatalbóli kezdeményezés esetén is érvényesül a Kbt. 323. § (2) bekezdésében meghatározott 15 napos határidő. E 15 napos határidőt a jogsértés megtörténtétől kell számítani azzal, hogy amennyiben a jogsértés később jut a hivatalbóli kezdeményező tudomására a határidő a tudomásra jutástól veszi kezdetét.
A Döntőbizottság részére becsatolt okirati bizonyítékok, valamint a felek nyilatkozatai alapján az volt megállapítható, hogy a Fővárosi Önkormányzat 2007. január 31-én adta át a Kormányzati Ellenőrzési Hivatal részére a dr. Patay Géza ügyvéddel megkötött megbízási szerződéssel, ezen beszerzési eljárásával kapcsolatos iratokat. E tekintetben mind a beszerző, mind a Kormányzati Ellenőrzési Hivatal egyezően nyilatkozott, továbbá ezt igazolják az okirati bizonyítékok is. A Kormányzati Ellenőrzési Hivatal a jogorvoslati eljárás során többszörösen nyilatkozott arra vonatkozóan, hogy 2007. január 31-én az iratok átvételének napján jutott a tudomására a jogsértés gyanúja, az, hogy közbeszerzési eljárás jogtalan mellőzésével került sor az ügyvédi megbízási szerződés megkötésére.
A Döntőbizottság ezen bizonyítékok összevetése alapján elfogadta a hivatalbóli kezdeményező által megjelölt tudomásra jutási időpontot. A Döntőbizottság rendelkezésére álló bizonyítékok alapján a hivatalbóli kezdeményező nyilatkozata nem vonható kétségbe. A tudomásra jutás 2007. január 31-i időpontjához képest pedig a hivatalbóli kezdeményező a 15 napos jogvesztő határidőn belül, 2007. február 14-én benyújtotta a kezdeményezését. 
A hivatalbóli kezdeményezés tárgya közbeszerzési eljárás jogtalan mellőzése, melynek a tekintetében a Kbt. 323. § (3) bekezdés c) pontjában meghatározott jogsértés megtörténtétől, azaz a szerződés megkötésének időpontjától – 2005. március 2-ától – számított, a Kbt. 327. § (2) bekezdés utolsó fordulatában meghatározott 3 éves időtartam nem telt le.
A Döntőbizottság a fentiekre tekintettel érdemben vizsgálta a Kormányzati Ellenőrzési Hivatal által 2007. február 14-én benyújtott hivatalbóli kezdeményezést.
A Döntőbizottság a vizsgálata során – a szerződés megkötésekor hatályos, így jelen esetre alkalmazandó jogszabályi rendelkezések alapján – az alábbiakat állapította meg:
Az ügyvédi megbízási szerződés vonatkozásában – figyelemmel a beszerző részletes írásbeli észrevételére és annak mellékleteire – beszerzőnek Budapest Főváros Önkormányzata minősül.
A Kbt. kógens szabályozása az alábbiak szerint állapítja meg a közbeszerzési eljárás lefolytatására, a Kbt. személyi és tárgyi hatályára vonatkozó előírásokat:
A Kbt. 2. § (1) bekezdése szerint e törvény szerint kell eljárni a közbeszerzési eljárásokban, amelyeket az ajánlatkérőként meghatározott szervezetek visszterhes szerződés megkötése céljából kötelesek lefolytatni megadott tárgyú és értékű beszerzések megvalósítása érdekében (közbeszerzés). A közbeszerzésekkel kapcsolatos jogorvoslat különös szabályaira is e törvény alkalmazandó.
A Kbt. 2. § (2) bekezdése szerint európai közösségi (a továbbiakban: közösségi) értékhatárokat elérő vagy meghaladó értékű közbeszerzésekre e törvény második részét, az ezek alatti és egyben a nemzeti értékhatárokat elérő vagy meghaladó értékű közbeszerzésekre a harmadik részét, a nemzeti értékhatárok alatti értékű közbeszerzésekre pedig a negyedik részét alkalmazva kell eljárni, kivéve, ha e törvény másként rendelkezik.
A Kbt. Második részének szabályozása vonatkozik a közösségi értékhatárú közbeszerzésekre, ezen belül a IV. fejezet tartalmazza az általános közbeszerzési eljárásra vonatkozó rendelkezéseket.
A Kbt. 21. § (1) bekezdése szerint e fejezet szerint kell eljárni a 22. §-ban meghatározott szervezeteknek (ajánlatkérők), ha
a) megadott tárgyú közbeszerzéseik értéke a közbeszerzés megkezdésekor eléri vagy meghaladja a közösségi értékhatárokat;
b) tervpályázati eljárást folytatnak le (10. cím), és a 33. § szerinti értéke az eljárás megkezdésekor eléri vagy meghaladja a közösségi értékhatárokat. 
A Kbt. 21. § (3) bekezdése kimondja: a 4. melléklet szerinti szolgáltatások esetében egyszerűsített eljárás (9. cím) alkalmazható. Ez az eljárás a 3. melléklet szerinti szolgáltatások esetében nem alkalmazható; ha azonban a közbeszerzés tárgya olyan szolgáltatás, amely mind a 3. melléklet, mind a 4. melléklet szerinti valamely szolgáltatást magában foglal, az egyszerűsített eljárás alkalmazható, feltéve, hogy a 4. melléklet szerinti szolgáltatás értéke a közbeszerzés megkezdésekor meghaladja a 3. szerinti szolgáltatás értékét.
A Kbt. – fentiekben idézett – 2. § (1) és (2) bekezdése, valamint a 21. § (1) bekezdés a) pontja alapján abban esetben áll fenn a Kbt. szerinti eljárási kötelezettség, a közbeszerzési eljárás lefolytatásának kötelezettsége, amennyiben
– A szervezet ajánlatkérőnek minősül a Kbt. 22. §-a alapján, azaz kiterjed rá a Kbt. személyi hatálya.
– A beszerzés tárgya a Kbt. tárgyi hatálya alá tartozik.
– A beszerzés értéke eléri, illetve meghaladja a Kbt. által meghatározott értékhatárokat.
A Kbt. 22. § (1) bekezdés d) pontja szerint ajánlatkérőnek minősül a helyi önkormányzat. Így Budapest Főváros Önkormányzata a Kbt. személyi hatálya alá tartozó ajánlatkérő.
A Kbt. 23. §-a szerint a közbeszerzés tárgyai: árubeszerzés, építési beruházás, építési koncesszió, illetőleg szolgáltatás megrendelése, kivéve szolgáltatási koncessziót [242. § (4) bekezdése].
A Kbt. 27. §-a szerint szolgáltatás megrendelése – árubeszerzésnek és építési beruházásnak nem minősülő – olyan visszterhes szerződés, amelynek tárgya különösen valamely tevékenység megrendelése az ajánlatkérők részéről. 
A jelen esetben a Kbt. 27. §-a alapján a Fővárosi Önkormányzat beszerzésének tárgya egyértelműen szolgáltatásnak minősül.
A szolgáltatásnak a Kbt. 27. §-ban megadott általános meghatározása alapján az állapítható meg, hogy ajánlatkérők – a közbeszerzési értékhatárt elérő – szolgáltatás megrendelése esetén kötelesek közbeszerzési eljárást lefolytatni, kivéve, ha a Kbt. ez alól kifejezett kivételt állapít meg vagy kifejezetten eltérő, más szabályozást állapít meg.
Az egyértelműen megállapítható, hogy a szerződő felek által megkötött ügyvédi megbízási szerződés nem tartozik a Kbt. 29. §-ában meghatározott kivételi körbe.
A Kbt. 32. §-a állapítja meg a közösségi értékhatárt szolgáltatás megrendelése esetén.
A Kbt. ezen szakaszának szabályozása az ajánlatkérő személyétől, illetve attól függően állapítja meg a közösségi értékhatárt, hogy a Kbt. mely – 3. vagy 4. számú – mellékletében meghatározott szolgáltatás megrendeléséről van szó. Az egyértelműen megállapítható, hogy a Kbt. 32. §-ban a szolgáltatásokra megállapított közösségi értékhatárt meghaladja a megkötött ügyvédi megbízási szerződés IV.1. pontjában meghatározott ügyvédi megbízási díj.
A Döntőbizottság a Kbt. fenti kógens rendelkezései alapján azt állapította meg, hogy Budapest Főváros Önkormányzata ajánlatkérőnek minősül, beszerzésének értéke közösségi értékhatárú, beszerzése tárgya szolgáltatás, így a Kbt. 21. § (1) bekezdés a) pontja és a Kbt. 21. § (3) bekezdés első fordulata alapján közbeszerzési eljárást köteles lefolytatni. A Döntőbizottság ezt követően azt vizsgálta, hogy a Kbt. tételes rendelkezései adnak-e jogszabályi felmentést az egyébként szolgáltatás megrendelésének minősülő beszerzés vonatkozásában az alól, hogy ajánlatkérő közbeszerzési eljárás lefolytatása nélkül megköthesse a megbízási szerződését.
A Kbt. IV. fejezet 9. Címe vonatkozik az egyszerűsített eljárásra.
A Kbt. 145. §-a fenntartja a Kbt. 21. § (1) bekezdés a) pontjának, valamint (3) közbeszerzési eljárás lefolytatásának kötelezettségét azzal, hogy ajánlatkérő a 4. számú melléklet szerinti szolgáltatások megrendelése esetén egyszerűsített közbeszerzési eljárást is alkalmazhat.
A Kbt. 145. § (2) bekezdése a 4. számú mellékletben meghatározott szolgáltatások közül a jogi szolgáltatásokra további szabályozást is megállapít. 
A Kbt. 145. § (2) bekezdése az alábbiakat mondja ki: „A jogi szolgáltatásoknak a 153. §-ban megadott körében az ajánlatkérő az ott meghatározott módon is eljárhat.”
A Kbt. 21. § (1) bekezdés a) pontja és a (3) bekezdése, valamint a Kbt. 145. § (1) és (2) bekezdésének együttes értelmezése alapján a Döntőbizottság szerint az állapítható meg a 4. számú mellékletben meghatározott jogi szolgáltatások esetében, hogy ajánlatkérő számára választási lehetőség áll fenn:
– közösségi értékhatárú közbeszerzési eljárást, egyszerűsített eljárást alkalmaz,
– a jogi szolgáltatásoknak a Kbt. 153. §-ában meghatározott körében az abban foglaltak szerint jár el.
A Kbt. 145. § (2) bekezdésében a jogalkotó a jogi szolgáltatások teljes halmazából a Kbt. 153. §-ában meghatározottakra eltérő szabályozást állapított meg.
A Döntőbizottság jogi álláspontja szerint a Kbt. 145. § (2) bekezdésének fentiekben idézett megfogalmazásából egyértelműen az a következtetés vonható le, hogy a jogalkotó nem vonta ki a közbeszerzési törvény hatálya alól a jogi szolgáltatások egy meghatározott körét, hanem épp ellenkezőleg azt határozta meg pozitív tartalmú szabályozással, hogy ajánlatkérőnek pontosan milyen meghatározott módon kell eljárnia.
A Döntőbizottság a jogorvoslati eljárás során a fentiekre tekintettel először azt vizsgálta, hogy a felek által megkötött ügyvédi megbízási szerződés tárgya a Kbt. 153. §-ában meghatározott körbe tartozik-e.
A Döntőbizottság a Kbt. fenti előírásaira tekintettel a vizsgálata során nem vette figyelembe a gazdasági tevékenységek egységes ágazati osztályozási rendszeréről szóló 9003/2002 KSH közleményt (TEÁOR) és a szolgáltatások jegyzékéről szóló 9004/2002 KSH közleményt (SZJ), miután ajánlatkérőnek sem az ebben foglaltak szerint kellett döntenie a követendő eljárásáról, hanem a Kbt. 153. §-a szabályozása alapján. A TEÁOR, illetve az SZJ szerinti besorolások alkalmazása egyébként is más jogágak tekintetében szükséges. Erre figyelemmel a számlákon történő helyes vagy helytelen TEÁOR-, SZJ-szám feltüntetése sem hat ki ajánlatkérő beszerzési eljárása jogszerűségének megítélésére.
Az Európai Parlament és a Tanács 2195/2002 (2002. november 5.) EK rendelete vonatkozik a Közös Közbeszerzési Szószedetre (CPV). 
A Kbt. 4. számú melléklete 21. kategória szám alatt adja meg a jogi szolgáltatásokat és ahhoz a 861 CPC hivatkozási számot, továbbá 74.11.00.00-3-tól 74.11.40.00-1-ig CPV hivatkozási számokat közli. Mindezen jogi szolgáltatások esetében, tehát az ajánlatkérő dönthet úgy, hogy azokra egyszerűsített közbeszerzési eljárást folytat le. A megadott CPV hivatkozási számok alatt az alábbi jogi szolgáltatások találhatóak:
74.10.00.00-0 Jogi, számviteli, könyvvizsgálói, üzletviteli, gazdálkodási és kapcsolódó szolgáltatások
74.11.00.00-3 Jogi szolgáltatások
74.11.10.00-0 Jogi tanácsadási és képviseleti szolgáltatások 
74.11.11.00-1 Jogi tanácsadási szolgáltatások
74.11.12.00-2 Jogi képviseleti szolgáltatások
74.11.20.00-7 Szabadalmi és szerzői jogi tanácsadó szolgáltatások 
74.11.21.00-8 Szerzői jogi tanácsadó szolgáltatások
74.11.21.10-1 Szoftverrel kapcsolatos szerzői jogi tanácsadási szolgáltatások
74.11.30.00-4 Jogi dokumentációs és hitelesítési szolgáltatások 
74.11.31.00-5 Dokumentációs szolgáltatások
74.11.32.00-6 Hitelesítési szolgáltatások
74.11.32.10-9 Elektronikusaláírás-hitelesítési szolgáltatások
74.11.40.00-1 Jogi tanácsadói és Ismeretterjesztő szolgáltatások
A Döntőbizottság összevetette a fenti CPV hivatkozási számokat a Kbt. 145. § (2) bekezdése szerint alkalmazni rendelt Kbt. 153. §-ával.
A Kbt. 153. § (1) bekezdése szerint az ügyvédekről szóló 1998. évi XI. törvény 5. §-ának (1)–(2) bekezdésében meghatározott tevékenység, mint szolgáltatás megrendelése esetében az ajánlatkérőnek nem kell közbeszerzési eljárást lefolytatnia.
A Döntőbizottság az összevetés elvégzése alapján megállapította, hogy a Kbt. 153. § (1) bekezdésében a jogalkotó nem a CPV kódok szerinti struktúrát alkalmazta a szabályozásában, hanem az Ütv. előírásait. Az Ütv. előírásai közül is konkréten annak 5. § (1) és (2) bekezdését nevesítette olyanként, melyre nem kell közbeszerzési eljárást lefolytatni.
Az Ütv. 5. § (1) bekezdése szerint az ügyvéd
a) képviseli az ügyfelét,
b) büntetőügyben védelmet lát el,
c) jogi tanácsot ad,
d) szerződést, beadványt, más iratot készít,
e) az a)–d) pontban felsoroltakkal összefüggésben pénz és értéktárgy letéti kezelését végzi.
Az Ütv. 5. § (2) bekezdése kimondja, hogy az (1) bekezdésben felsoroltak ellenérték fejében történő rendszeres ellátása – ha törvény másképpen nem rendelkezik – kizárólag ügyvéd jogosult.
Emellett az Ütv. 5. § (3) bekezdése rendelkezik arról, hogy az ügyvéd az (1) bekezdésben felsoroltakon kívül elláthatja még az a–i) pontban meghatározott tevékenységeket is.
Az Ütv. 5. (3) bekezdés i) pontjának rendelkezését a közbeszerzésekről szóló 2003. évi CXXIX. tv. 406. § (1) bekezdés j) pontja iktatta be – eredetileg h) pontként, jelölését a 2006. évi XLIX. tv. módosította i) pontra – és 2004. május 1-jétől hatályos. Ezen i) pont szerint az ügyvéd elláthatja a külön törvényben szabályozott közbeszerzési békéltetői tevékenységet, valamint a hivatalos közbeszerzési tanácsadói tevékenységet.
Az Ütv. 5. § (3) bekezdés i) pontja tehát külön, önálló tevékenységként nevesíti az 5. § (1) bekezdésében meghatározott ügyvédi tevékenységekhez képest a hivatalos közbeszerzési tanácsadói tevékenységet. E törvényi szabályozásra és felek egymástól eltérő álláspontjára tekintettel a Döntőbizottság vizsgálta, hogy miként határolhatóak el az Ütv. 5. § (1) bekezdésében meghatározott tevékenységek a hivatalos közbeszerzési tanácsadó tevékenységétől, továbbá a jogorvoslati eljárás tárgyát képező konkrét megbízási jogviszony melyik alá vonható. Ez jelen esetben arra figyelemmel is indokolt, mivel ajánlatkérő közbeszerzési eljárásban egyébként hivatalos közbeszerzési tanácsadó is eljárt.
A Döntőbizottság először a Kbt., mint specifikusan irányadó törvény rendelkezéseit tekintette át, különösen arra figyelemmel, mivel ez vezetette be a hivatalos közbeszerzési tanácsadó intézményét, ez állapította meg az Ütv. 5. § (3) bekezdés i) pontját.
A Kbt. 8–10. §-a állapítja meg az ajánlatkérő nevében eljáró és az eljárásba bevont személyekkel, szervezetekkel kapcsolatos szabályokat. 
A Kbt. 8. § (1) bekezdése szerint a közbeszerzési eljárás előkészítése, a felhívás és a dokumentáció elkészítése, az ajánlatok értékelése során és az eljárás más szakaszában az ajánlatkérő nevében eljáró, illetőleg az eljárásba bevont személyeknek, illetőleg szervezeteknek megfelelő – a közbeszerzés tárgya szerinti, közbeszerzési és pénzügyi – szakértelemmel kell rendelkezniük.
A Kbt. 8. § (1) bekezdéséhez fűzött miniszteri indokolás szerint: a javaslat egyértelművé teszi, hogy megfelelő szakértelem alatt a közbeszerzés tárgya szerinti, a közbeszerzési és a pénzügyi szakértelmet kell érteni [8. § (1) bekezdés]. Hangsúlyozandó ugyanakkor, hogy nem feltétlenül egyazon személynek kell pl. beruházási-műszaki és közbeszerzési, valamint pénzügyi szakértelemmel rendelkeznie; az ajánlatkérő több személy bevonásán keresztül is eleget tehet e kötelezettségének. A javaslat alapján az ajánlatkérő szabadon mérlegelheti, hogy a megfelelő szakértelmet a szervezetén belül foglalkoztatott szakemberekkel biztosítja, vagy pl. megbízás alapján külső szakértő, szervezet bevonásával.
A Döntőbizottság álláspontja szerint a Kbt. 8. § (1) bekezdéséből következően – melyet megerősít a miniszteri indokolás is – ajánlatkérő jogosultsága az, hogy belátása szerint különböző szakterületekre, akár több külső szakembert vonjon be. E tekintetben a Döntőbizottság nem rendelkezik hatáskörrel, ennek vizsgálatára a közbeszerzési eljárások ellenőrzésére jogkörrel rendelkező szervek jogosultak.
A Döntőbizottság szerint a szabályozásból egyértelműen és kétséget kizáróan megállapítható az, hogy a jogalkotó külön nevesítette, önálló szakértelemként tüntette fel a közbeszerzési szakértelmet.
A Kbt. 9. § (1) és (2) bekezdésében rendelkezett a jogalkotó a hivatalos közbeszerzési tanácsadó kötelező bevonásának esetéről, továbbá feladatáról az alábbiak szerint:
(1) A közösségi értékhatárt elérő vagy meghaladó értékű közbeszerzés esetében a közbeszerzési eljárásba (második rész) az ajánlatkérő – kivéve a központosított közbeszerzés során ajánlatkérésre feljogosított szervezetet – hivatalos közbeszerzési tanácsadót (11. §) köteles bevonni, figyelembe véve egyben a 10. § (1)–(3) bekezdése szerinti követelményeket.
(2) A hivatalos közbeszerzési tanácsadó, illetőleg a 11. § (2) bekezdése szerinti szervezettel jogviszonyban álló, a 11. § (1) bekezdése szerinti feltételeknek megfelelő személy köteles szakértelmével elősegíteni a közbeszerzési eljárás e törvénynek és egyéb jogszabályoknak megfelelő lefolytatását. Az ajánlatkérő köteles a hivatalos közbeszerzési tanácsadót bevonni különösen a felhívás és a dokumentáció elkészítésébe és bevonhatja a bírálóbizottságba is. A hivatalos közbeszerzési tanácsadót a tevékenységéért megbízási díj illeti meg. A tanácsadó a tevékenysége körében okozott kár megtérítéséért a Ptk. szerint felel.
A Kbt. 9. § fenti (1) és (2) bekezdésében meghatározott törvényi szabályozáshoz a jogalkotó az alábbi miniszteri indokolást állapította meg: 
„ A javaslat célja e kötelezettség előírásával annak biztosítása, hogy a nagyobb értékű közbeszerzéseknél a szakszerűség biztosítása érdekében az ajánlatkérőt egy – az ajánlatkérő szervezettől – független, elsősorban a közbeszerzés tárgya szerinti alapos szakmai ismeretekkel rendelkező személy (szervezet) segítse. A javaslat alapján a független, hivatalos közbeszerzési tanácsadó feladata a közbeszerzési eljárás jogszabályoknak megfelelő lefolytatásának elősegítése, így különösen a felhívás és a dokumentáció elkészítésében kell közreműködnie, továbbá… A hivatalos közbeszerzési tanácsadók különböző szakmák képviselőiből kerülhetnek ki, így különböző szakterületek szakértői. A javaslat minden egyes esetben az ajánlatkérőre bízza annak eldöntését, hogy mely területen jártas tanácsadó bevonására van szüksége (pl. jogi szakértelemmel, pénzügyi vagy a közbeszerzés tárgya szerinti szakmai ismeretekkel bíró tanácsadóra).”
A Döntőbizottság álláspontja szerint a hivatalos közbeszerzési tanácsadóra megállapított Kbt. szabályozásában és az annak végrehajtására kiadott jogszabályokban a jogalkotó törekedett a garanciális jellegű szabályok, kötelezettségek, meghatározására. Így a hivatalos közbeszerzési tanácsadók vonatkozásában is be kell tartani az összeférhetetlenségi előírásokat, kártérítési felelősségük fennáll, külön jogszabályban meghatározott mértékű felelősségbiztosítással kell rendelkezniük. Erre figyelemmel a Döntőbizottság e tekintetben nem fogadta el a beszerző és az egyéb érdekelt azon hivatkozását, mely szerint – egyebek mellett – a garanciális elemek alapozzák meg a különbséget a hivatalos közbeszerzési tanácsadó, illetve az ügyvéd tevékenysége között.
A Döntőbizottság megállapította, hogy a Kbt. 9. § (2) bekezdése, illetve a Kbt. vagy más jogszabály nem határozza meg egyértelműen és pontosan a hivatalos közbeszerzési tanácsadó, illetve az általa végezhető tevékenység fogalmát, tartalmát. E meghatározás hiánya miatt különös körültekintetéssel kell vizsgálni a Döntőbizottságnak, mint jogalkalmazó szervnek azt, hogy az adott jogszabályi környezetben hol húzódnak meg a tevékenység végzésének határai.
Emellett azt is megállapította a Döntőbizottság, hogy maga az Ütv. sem tartalmazza az 5. § (1) bekezdésében felsorolt tevékenységek – különösen a c) pont szerinti jogi tanácsadás, valamint d) pont szerinti szerződés, beadvány, más irat készítése – tartalmi körébe tartozók meghatározását, mely arra figyelemmel is problematikus, mivel az Ütv. 5. § (3) bekezdése szerint az ügyvéd – a hivatalos közbeszerzési tanácsadó tevékenységen kívül – számos más szakterület (pl. adó, társadalombiztosítás) vonatkozásban végezhet tanácsadási tevékenységet.
A Kbt. 8. § (1) bekezdése alapján egyértelmű, hogy a közbeszerzési eljárásban a közbeszerzési szakértelmet biztosítani kell, ezt nyújthatja hivatalos közbeszerzési tanácsadó is, ezzel kapcsolatban a Kbt. 9. § (2) bekezdésben közzétett szabályozás alapján az egyértelmű, hogy a hivatalos közbeszerzési tanácsadóknak rendelkezniük kell szakértelemmel. E szakértelem vonatkozásában a Kbt. 9. § (2) bekezdése nem határoz meg korlátozó, kizáró szabályozást, így e körből nem zárható ki a jogi szakértelem biztosítása sem, melyet a fentiekben idézett miniszteri indokolás is alátámaszt. Ezt erősíti meg az, hogy a hivatalos közbeszerzési tanácsadó bevonásának célja, tevékenységének rendeltetése az, hogy a közbeszerzési eljárás a Kbt.-nek és az egyéb jogszabályoknak megfelelően kerüljön lefolytatásra, mely előírás önmagában hordozza a közbeszerzésre vonatkozó jogi szabályozás ismeretét és az abban foglaltak alkalmazását, az a szerinti eljárást. Ez a jogi szakértelem valósul meg különösen akkor, amikor ügyvéd végez hivatalos közbeszerzési tanácsadói tevékenységet.
A Döntőbizottság szerint a Kbt. fenti szabályozása alapján az egyértelmű, hogy a hivatalos közbeszerzési tanácsadó tevékenysége során a közbeszerzési eljárásra, annak lefolytatására ad tanácsokat, a közbeszerzési szakértelem biztosítására hivatott. E tevékenységében a közbeszerzési törvényt, végrehajtási jogszabályait alkalmazza. Külön nevesíti a Kbt. 9. § (2) bekezdése azt, hogy a felhívás és a dokumentáció elkészítésébe kötelező bevonni, így a közbeszerzési eljárás ezen dokumentumainak, iratainak elkészítése a hivatalos közbeszerzési tanácsadó tevékenységi körébe sorolható.
E vonatkozásban a beszerző által a hivatalos közbeszerzési tanácsadóval megkötött szerződés feladatmeghatározása azt tartalmazza, hogy a konzultációt, igény szerint tanácsadást biztosít a közbeszerzési eljárásnak a Kbt.-vel összhangban történő lebonyolítása érdekében. Továbbá rögzítették azt is, hogy elvégzi a felhívások, dokumentációk Kbt.-nek és a végrehajtás tárgyában megjelent egyéb jogszabályoknak történő megfelelés ellenőrzését, közbeszerzési jogi auditját.
A Döntőbizottság álláspontja szerint a fentiekben ismertetett szabályozás mellett nem fogadható el a beszerző és az egyéb érdekelt azon hivatkozása, mely szerint a tevékenység végzőjének személye dönti el, hogy ügyvédi tevtevékenységről vagy hivatalos közbeszerzési tanácsadó által végzett tevékenységről van-e szó. Mind az ügyvédi törvény, mind a Kbt. és végrehajtási jogszabályai ugyanis tartalmi szabályozást állapítottak meg a tevékenységekre az pedig ennek természetes velejárója, hogy adott tevékenységet végzőkre a tevékenységekre, az azokat végzőkre megállapított jogszabályi rendelkezések vonatkoznak. 
A Döntőbizottság szerint a Kbt. 11. § (4) és (5) bekezdésének szabályozása is ezt támasztja alá. E szakasz az alábbiakat mondja ki:
(4) Az ügyvédi vagy jogtanácsosi tevékenység ellátására jogosult is folytathat hivatalos közbeszerzési tanácsadói tevékenységet, ha megfelel az e. §-ban foglalt feltételeknek.
(5) Hivatalos közbeszerzési tanácsadó akkor láthat el az ügyvédekről szóló 1998. évi XI. törvény 5. §-ának (1)–(2) bekezdésében meghatározott tevékenységet, ha ilyen tevékenység ellátására egyébként jogosult.
A Kbt. 11. § (4) és (5) bekezdéséhez fűzött miniszteri indokolás szerint: 
„A § rendezi a hivatalos közbeszerzési tanácsadói tevékenység és az ügyvédekről szóló 1998. évi XI. törvény (a továbbiakban: Ütv.) 5. §-ának (1) és (2) bekezdésében meghatározott tevékenységek egymáshoz való viszonyát is. A közbeszerzési eljárásban ugyanis olyan tevékenységek végzése is szükségessé válhat, amelyek az Ütv. értelmében kizárólag ügyvéd által végezhető tevékenységnek minősülnek. Tipikusan ilyennek minősül a jogi tanácsadás és az okiratszerkesztés…”
A jogalkotó indokolása szerint tehát abban esetben állapítható meg az Ütv. 5. § (1) bekezdésében meghatározott tevékenységek ellátása, ha a közbeszerzési eljárás során szükséges tevékenységek ellátása mellett (melyet biztosíthat ajánlatkérő, bonyolító, hivatalos közbeszerzési tanácsadó is) ügyvéd által végezhető tevékenység válik szükségessé. A Döntőbizottság szerint tehát az irányadó jogszabályi környezetben az ügyvédi tevékenységhez képest önálló tevékenységként jelenik meg a hivatalos közbeszerzési tanácsadó munkája, aki biztosítja a közbeszerzési szakértelmet. Az elhatárolás tehát a tevékenység oldaláról valósul meg, és önmagában kifejezésre juttatja azt, hogy csak egyedileg a konkrét eset összes körülményének vizsgálata alapján vonható le következtetés arra, hogy az adott jogviszony tartalma milyen minősítés alá vonható.
A Döntőbizottság szerint a konkrét esetben nem hagyható figyelmen kívül az sem, hogy a Fővárosi Önkormányzat milyen struktúrát alakított ki arra vonatkozóan, hogy biztosítsa a Budapesti Központi Szennyvíztisztító Telep és kapcsolódó szennyvízgyűjtő rendszerek tárgyú közbeszerzési eljárása eredményes lefolytatását.
A Döntőbizottság részére becsatolt okirati bizonyítékok, valamint a beszerző nyilatkozata alapján megállapítható, hogy a közbeszerzési eljárásban beruházáslebonyolítóként vett részt az ENVIRODUNA Kft. Az építési beruházások közbeszerzésekkel kapcsolatos részletes szabályairól szóló 162/2004. (V. 21.) Korm. rendelet (továbbiakban: Korm. rendelet) 5–6. §-a a Kbt.-ben meghatározottakhoz képest további szabályokat állapít meg az eljárásba bevont személyekre, a beruházáslebonyolítóra. A Korm. rendelet 5. § (1) bekezdése állapítja meg az ajánlatkérő nevében eljáró, illetőleg az általa bevont személyek tekintetében a közbeszerzés tárgya szerinti szakértelem tartalmát, mely szerint ilyennek az építési beruházás tárgyában az adott szakterületen szakirányú felsőfokú végzettség fogadható el. A Korm. rendelet 6. § (3) bekezdése állapítja meg a beruházás-lebonyolító, mint az ajánlatkérő általános megbízottjának a feladatkörébe különösen tartozó tevékenységeket. Az ezen bekezdésben a)–g) pont alatt meghatározott feladatok között került feltüntetésre a c) pontban a kivitelezésre vonatkozó ajánlati, részvételi, illetve ajánlattételi felhívás elkészítése, a dokumentáció elkészíttetése. A Korm. rendelet 6. § (4) bekezdése kimondja, hogy a beruházás-lebonyolító feladatköre hivatalos közbeszerzési tanácsadó alkalmazása esetén nem terjed ki a hivatalos közbeszerzési tanácsadó által ellátott feladatokra.
A Döntőbizottság a fentiekben részletesen ismertette a hivatalos közbeszerzési tanácsadóval megkötött szerződésben a hivatalos közbeszerzési tanácsadó feladatait. E két jogviszonyra megkötött szerződésben tehát az ajánlatkérő felé kötelezettséget vállaltak arra, hogy elősegítik, közreműködnek abban, hogy a közbeszerzési eljárás a Kbt. rendelkezéseinek megfeleljen, e vonatkozásban a hivatalos közbeszerzési tanácsadó konzultációt, tanácsadást biztosít. 
Az ügyvédi megbízási szerződés megkötését megelőzően a felek a jogi lebonyolítás kifejezést alkalmazták. A szerződés II.1. pontjában a megbízás tárgyaként a felek a közbeszerzéssel kapcsolatban felmerülő közbeszerzési jogi kérdések vizsgálatával, ügyvédi tevékenység körébe tartozó jogi természetű munkák elvégzésével, valamint jogi képviseleti feladatok ellátásával bízták meg az ügyvédet, hangsúlyozottan kiemelve a jogi jelzőt. A közbeszerzés egy kifejezetten összetett jogterület, melyre tekintettel – a megadott miniszteri indokolásra is figyelemmel – fennáll annak a lehetősége, illetve szükségessége, hogy a közbeszerzési szakértelem biztosítása mellett, a Kbt.-nek megfelelő eljárás mellett jogi kérdések, jogi természetű munkák merüljenek fel. A megbízás tárgyaként feltüntetett jogi képviseleti feladatok vonatkozásában pedig nem is áll fenn elhatárolási probléma.
Összegezve a fentieket, a megbízás tárgyának a II.1. pontja szerinti meghatározása alapján nem vonható le következtetés a Kbt. 153. § (1) bekezdése megsértésére, miután a szerződés II.1. pontjában az Ütv. 5.§ (1) és (2) bekezdésében felsorolt tevékenységet rögzítettek.
A Döntőbizottság megvizsgálta az ügyvédi megbízási szerződés 1. számú mellékletét, mely tartalmazta a részletes feladatokat. E részletes feladatok, továbbá az azokhoz kapcsolódóan meghatározott részszámlázási rend mellett megállapítható, hogy a megbízott ügyvéd feladatai kiterjedtek a kétszakaszos tárgyalásos közbeszerzési eljárás minden egyes részére.
A hivatalbóli kezdeményezés mellékletében külön hivatkozás történt arra, hogy a Kbt. 4. § 14. pontjában foglaltakkal azonosan kerültek megállapításra a közbeszerzési eljárás előkészítésével kapcsolatos feladatok. A Kbt. ezen szakasza az alábbiakat mondja ki: a közbeszerzési eljárás előkészítése: az adott közbeszerzési eljárás megkezdéséhez szükséges cselekmények elvégzése, így különösen az adott közbeszerzéssel kapcsolatos helyzet-, illetőleg piacfelmérés, a közbeszerzés becsült értékének felmérése, az eljárást megindító (meghirdető) hirdetmény, felhívás és a dokumentáció előkészítése.
A Döntőbizottság az ügyvédi megbízási szerződés III.1. és 2. pontjának, valamint a szerződés 1. sz. melléklete I. pontjában foglaltak vizsgálatából azt a következtetést vonta le, hogy azokban a megbízott ügyvéd feladataként nem a Kbt. 4. § 14. pontjában foglaltakat állapították meg. Az ügyvéd feladatai között nem került rögzítésre helyzet, illetőleg piacfelmérés, továbbá akként rendelkeztek a szerződésben, hogy hivatalos közbeszerzési tanácsadó közreműködésével határozzák meg a közbeszerzés becsült értékét. A szerződés III.2. pontja szerint a részvételi, illetve az ajánlati felhívás alapvető tartalmi elemeit képező kérdéseket a megbízó a hivatalos közbeszerzési tanácsadó közreműködésével határozza meg. A felhívás és a dokumentáció előkészítése nem a megbízott ügyvéd feladata.
A Döntőbizottság a szerződés 1. számú melléklete további részének vizsgálata alapján azt állapította meg, hogy a szerződő felek minden egyes feladatban megbontották a közbeszerzési eljárás során egyébként elvégzendő tevékenységeket, és adott tevékenységhez kötötten minden egyes esetben jogi feladatvégzést, jogi tanácsadást, javaslattételt rendeltek. 
A Döntőbizottság álláspontja szerint épp a közbeszerzési eljárás összetett voltára és az annak keretében felmerülő számos problémára tekintettel nem zárható az ki, hogy az egyes eljárási cselekményekben megjelennek kifejezetten jogi tanácsadást is igénylő kérdések, illetve a problémák megelőzése érdekében szükséges a jogi tanácsadás, javaslattétel. Ez elvileg szintén kapcsolódhat az egyes közbeszerzési eljárási cselekményekhez (pl. a konzultáción feltett kérdések, a szerződéskötéssel, annak hatálybalépésével kapcsolatban, a bírálat során a jelentkező cég jogi helyzetének megítélése, a tárgyalások során a jogviszonyra irányadó jog meghatározása, a jogorvoslati lehetőségek tisztázása). Erre tekintettel ennyire bontott, szétosztott feladatmeghatározás esetén, – miként az történt az ügyvédi megbízási szerződésben – nem állapítható meg, hogy a kifejezetten jogi feladatként rögzítettek nem sorolhatók az Ütv. 5. § (1) bekezdése alá.
A Döntőbizottság számára az egyes konkrét feladatok, a megbízás tárgyának általános meghatározása, valamint a rögzített szerződéskötési cél mellett az következtetés volt levonható, hogy ajánlatkérő az általa már igénybe vett, illetve saját apparátusa által biztosított szakembereken kívül mindenképpen biztosítani akarta a maga számára azt, hogy legyen egy olyan megbízott szakembere is, aki jogi kérdésekben, különösen a közbeszerzéshez, mint összetett jogterülethez kapcsolódó jogi kérdésekben kellő tudással és tapasztalattal rendelkezik, melynek alapján a közbeszerzési eljárása során részére végig jogi tanácsot ad, a már elkészült dokumentumokat jogi szempontból ellenőrzi, részt vesz azok elkészítésében, jogilag minőségbiztosítja azokat. Ezen beszerzési igényhez kérte ajánlat benyújtását. Az elvégzendő feladatok ekkénti meghatározása mellett pedig nem lehet egyértelműen és kétséget kizáróan megállapítani azt, hogy megsértésre került a Kbt. 153. § (1) bekezdése, nem sorolható az Ütv. 5 . § (1) és (2) bekezdésében meghatározott tevékenységek alá az ügyvédi megbízási szerződés tárgya. A hivatalos közbeszerzési tanácsadói és ügyvédi tevékenység között – a fentiekben már idézett jogszabályi rendelkezések alapján – nem húzódik egyértelmű, éles határvonal, mely viszont nem okozhatja azt, hogy határesetekben, – mint a jelen beszerzés – a beszerző hátrányt szenvedjen.
A Döntőbizottság a fenti indokokra tekintettel nem látott lehetőséget arra, hogy a közbeszerzési eljárás jogtalan mellőzése miatt benyújtott hivatalbóli kezdeményezésnek helyt adjon. A Kbt. 153. § (1) bekezdése ugyanis azt mondja ki, hogy az Ütv. 5. § (1) és (2) bekezdésében meghatározott tevékenység, mint szolgáltatás megrendelése esetében ajánlatkérőnek nem kell közbeszerzési eljárást lefolytatnia. Így amennyiben a specifikus beszerzési igényre, elvégzendő feladatra tekintettel nem állapítható meg egyértelműen, hogy az nem tartozik az Ütv. 5 . § (1) és (2) bekezdésében meghatározottak közé, jogsértés sem mondható ki.
A Döntőbizottság a fentiekben a megkötött ügyvédi megbízási szerződés és a szerződéskötés körülményeinek vizsgálata alapján állapította meg a hivatalbóli kezdeményezés alaptalanságát.
A Döntőbizottság szerint az alábbi indokokra tekintettel nem áll fenn ténybeli és jogi lehetőség arra, hogy a szerződés teljesítésének egyes dokumentumaiból vonjon le következtetést a Döntőbizottság a közbeszerzési eljárás mellőzésére. A szerződés teljesítése tekintetében egyezően nyilatkozott a beszerző és az egyéb érdekelt, hogy a megbízott ügyvéd teljesítette a szerződésben meghatározott feladatokat. A Döntőbizottság szerint nem bír jogi relevanciával egyébként sem az a körülmény, hogy a megbízott ügyvéd szerződésszerűen végezte a tevékenységét, továbbá, hogy esetleg a szerződés teljesítése során a szerződésben foglaltakhoz képest többletteljesítést is végzett a megbízó eljáró képviselőinek kérése alapján. E többletteljesítések ugyanis nem befolyásolják a szerződés értékét, emiatt további ellenszolgáltatásban a megbízott nem részesült, így a visszterhesség eleme az esetleges többletszolgáltatásokban hiányzik. A Kbt. 153. § (3) bekezdése a létrejött szerződés vonatkozásában nem rendelte alkalmazni és nem utalta a Döntőbizottság hatáskörébe a szerződés teljesítésével kapcsolatos kérdéseket, így a Döntőbizottság a teljesítés részletes vizsgálatát nem végezte el. A becsatolt dokumentumok – melyek a hivatalbóli kezdeményező rendelkezésére is állnak – alapvetően összhangban vannak az ügyvédi megbízás és szerződés részletes feladatmeghatározásával.
A Döntőbizottság ugyanakkor a fentiekben már utalt arra, hogy a Kbt. szabályozása a 145. § (2) bekezdésében akként rendelkezik, hogy a jogi szolgáltatásoknak a 153. §-ban megadott körében – azaz konkrétan az Ütv. 5. § (1) és (2) bekezdésében meghatározott szolgáltatások esetében – az ajánlatkérő a 153. §-ban meghatározott módon is eljárhat. A Kbt. 153. § (2) és (3) bekezdése az Ütv. 5. § (1)–(2) bekezdése szerinti szolgáltatás beszerzése esetén további kötelezettségeket állapít meg ajánlatkérő vonatkozásában. A Döntőbizottság a Kbt. 153. § (2) és (3) bekezdésében meghatározott ajánlatkérői kötelezettségekre tekintettel tájékoztatta arról a jogorvoslati eljárás során a feleket, hogy a Döntőbizottság ezek vonatkozásában a Kbt. 334. § (1) bekezdése alapján hivatalból eljár.
A Döntőbizottság hivatalbóli vizsgálata vonatkozásában a felek eljárásjogi kifogást terjesztettek elő, részben azonosan.
A beszerző és az egyéb érdekelt álláspontja szerint a Döntőbizottság nem vizsgálhatja hivatalból a Kbt. 153. § (2) bekezdésében meghatározottak betartását, mivel erre a Kormányzati Ellenőrzési Hivatal a 2007. március 12-i beadványában kiterjesztette a hivatalbóli kezdeményezését, így nem lehet szó a vizsgáltakon túli jogsértésről. Hivatkoztak arra is, hogy elkésettnek minősül a Kormányzati Ellenőrzési Hivatal 2007. március 12-i kiterjesztése. Egyrészt a Kbt. 153. § (2) bekezdésében meghatározott kötelezettség vonatkozásában a Kbt. 327. § (2) bekezdése alapján az egy éves jogvesztő határidő az irányadó, mely eltelt. Másrészt szintén eltelt a Kbt. 323. § (2) bekezdésében meghatározott, a tudomásra jutástól számított 15 napos határidő is, miután 2007. január 31-én kerültek átadásra a hivatalnak az iratok, míg a kezdeményezés kiegészítésére csak 2007. március 12-én került sor.
A Döntőbizottság álláspontja szerint az alábbi indokokra tekintettel nem alapos a felek eljárási kifogása.
A Kbt. 334. § (1) bekezdése valóban azt támasztja feltételként, hogy a Döntőbizottságnak az eljárása során a kérelem, illetőleg a kezdeményezés alapján vizsgáltakon túli jogsértésről való tudomásszerzés esetén van lehetősége a hivatalbóli eljárásra. A Döntőbizottság szerint a Kbt. 153. § (2) bekezdése megsértésének kérdése a kezdeményezés alapján vizsgáltakon túli jogsértésnek minősül. A Kormányzati Ellenőrzési Hivatal 2007. február 14-én nyújtotta be a hivatalbóli kezdeményezését. A kezdeményező okiratban és annak alátámasztásaként becsatolt további véleményben egyértelműen a közbeszerzési eljárás jogtalan mellőzése került megjelölésre a hivatalbóli kezdeményezés tárgyaként, miként azt a fentiekben részletesen idézte a Döntőbizottság. 
A Döntőbizottság szerint a hivatalbóli kezdeményező a jogorvoslati eljárás során nem módosította, nem egészítette ki a hivatalbóli kezdeményezését. 
A 2007. március 12-i beadvány bevezetőjében az alábbiak kerültek rögzítésre: 
Hivatkozással a D. 78/10/2007. iktatószámú levelében foglaltakra az alábbiakról tájékoztatom. A Döntőbizottság 10. sorszám alatt megküldte a felek részére a beszerző és az egyéb érdekelt írásbeli észrevételét, továbbá nyilatkozattételre hívta fel mind a beszerzőt, mind a hivatalbóli kezdeményezőt. A hivatalbóli kezdeményezőtől a beszerző elkésettségi kifogására kért nyilatkozatot, valamint kérte az ezzel kapcsolatos okirati bizonyítékok becsatolását. A Kormányzati Ellenőrzési Hivatal a 2007. március 12-i beadványa 1. pontjában részletesen és egyértelműen nyilatkozott arra vonatkozóan, hogy közbeszerzési eljárás mellőzésének gyanúja miatt kezdeményezett eljárást. Megadta a Döntőbizottság részére a kért nyilatkozatokat, továbbá hivatkozott arra, hogy a Kbt. 323. § (2) bekezdésében előírt 15 napos, illetve a 327. § (2) bekezdésében rögzített 3 éves jogvesztő határidőn belül kezdeményezte a Döntőbizottság eljárását. A Döntőbizottság megítélése szerint ezen egyértelmű és határozott megfogalmazás alapján nem vonható le olyan következtetés, hogy a hivatalbóli kezdeményező módosította, kiegészítette volna a kezdeményezését. Maga közölte, hogy közbeszerzési eljárás mellőzésének gyanúja miatt kezdeményezett eljárást. 
A Kormányzati Ellenőrzési Hivatal a beadványa 2. pontjában éppen azt taglalta részletesen, hogy megítélése szerint mi támasztja alá ezen közbeszerzési törvénysértés gyanúját, veti össze az Ütv., a Kbt. és a kapcsolódó jogszabályi rendelkezéseket a közbeszerzési eljárás alapján rendelkezésére álló okirati bizonyítékokkal. Ennek eredményeként vonja le azt a következtetést – melyet a fentiekben már idézett a Döntőbizottság – hogy a közbeszerzési eljárásban végzett, a közbeszerzési jog alkalmazására vonatkozó tanácsadás, a közbeszerzési eljárás dokumentumainak elkészítése véleménye szerint nem tekinthető egyértelműen kizárólagos ügyvédi tevékenységnek. 
A 2007. március 12-i beadványát a fentiekben már pontosan beidézett mondattal zárja a hivatalbóli kezdeményező.
A Döntőbizottság szerint az e mondatban foglalt azon kitétel alapján, hogy „végezetül megjegyezzük” nem minősíthető a hivatalbóli kezdeményezés kifejezett és egyértelmű módosításának, kiegészítésének. A „megjegyezzük” megfogalmazás sem nyelvtanilag, sem tartalmilag nem tekinthető annak kifejezésre juttatásának, hogy kéri a közbeszerzési eljárás mellőzésének vizsgálatán túl azt is, hogy a Döntőbizottság e kérdésben is ezen beadványa alapján hivatalból eljárjon. Különösen arra tekintettel nem, hogy a beadványa 1. pontjában pontosan meghatározta az általa benyújtott hivatalbóli kezdeményezés tárgyát.
A Döntőbizottság erre tekintettel érdemben vizsgálta a Kbt. 153. § (2) bekezdése megsértésének kérdését és e körben az alábbiakat állapította meg.
A Kbt. 153. § (2) bekezdése szerint az ajánlatkérőnek a szerződés megkötéséről szóló tájékoztatót tartalmazó hirdetményt külön jogszabályban meghatározott minta szerint kell elkészítnie. A hirdetményt – a 44. § (1) bekezdése szerinti közzétételre – legkésőbb a szerződéskötéstől számított öt munkanapon belül kell megküldeni. A hirdetményben az ajánlatkérőnek nyilatkoznia kell, hogy egyetért-e a hirdetmény közzétételével; ha nem ért egyet, a hirdetmény nem kerül közzétételre. Ez a nyilatkozat azonban nem érinti a 47. § (1) bekezdése szerinti közzétételt a Közbeszerzési Értesítőben.
A Döntőbizottság a beszerző által becsatolt okirati bizonyítékok vizsgálata, a beszerző nyilatkozata alapján e vonatkozásban azt állapította meg, hogy a beszerző nem tett eleget a Kbt. 153. § (2) bekezdésében meghatározott kötelezettségének, nem tett közzé hirdetményt a Kbt. 153. § (1) bekezdése szerinti szerződés megkötéséről.
A Döntőbizottság szerint e kötelezettség teljesítését nem pótolja a beszerző azon hivatkozása, mely szerint saját internetes honlapján tájékoztatást adott a szerződéskötésről.
A Döntőbizottság szerint különösen fontos az, hogy a beszerzők, az ajánlatkérők betartsák a hirdetmények megjelentetésére vonatkozó törvényi előírásokat, ugyanis csak ez által érvényesülhet a nyilvánosság és ez teremti meg a közbeszerzések, a beszerzések ellenőrzésének lehetőségét is.
A beszerző a fentieken túlmenően eljárásjogi kifogást terjesztett elő a Döntőbizottság által a Kbt. 153. § (3) bekezdése megsértésének hivatalbóli vizsgálata miatt is. E vonatkozásban arra hivatkozott, hogy a Kormányzati Ellenőrzési Hivatal a 2007. március 12-i beadványában a Kbt. 153. § (3) bekezdése tekintetében is kérte jogsértés megállapítását, erre kiegészítette a hivatalbóli kezdeményezését.
Az egyéb érdekelt a Kbt. 153. § (3) bekezdés megsértésének Döntőbizottság általi hivatalbóli vizsgálata vonatkozásában nem terjesztett elő eljárásjogi kifogást.
A Döntőbizottság szerint az alábbi indokokra tekintettel nem alapos a beszerző ezen eljárásjogi kifogása.
A Döntőbizottság részletesen megvizsgálta a hivatalbóli kezdeményező – fentiekben már többszörösen ismertetett – 2007. március 12-i beadványát. A Döntőbizottság e beadványban nem észlelt sem kifejezett, sem áttételes hivatkozást a Kbt. 153. § (3) bekezdésében megadott szabályozással kapcsolatban. Erre tekintettel alaptalan a beszerző eljárási kifogása és fennáll a jogalap arra, hogy a Döntőbizottság a Kbt. 334. § (1) bekezdése alapján, mint a hivatalbóli kezdeményezésen (közbeszerzési eljárás mellőzése) túl vizsgálja a Kbt. 153. § (3) bekezdése megsértésének kérdését.
A Kbt. 153. § (3) bekezdése szerint az (1) bekezdés szerinti szerződéskötés nem érinti az l. §, az 5. § és a 16. § megfelelő alkalmazását. 
A Döntőbizottság jogi álláspontja szerint a Kbt. 145. § (2) bekezdésének előírása alapján az ajánlatkérő kötelezettsége az, hogy betartsa a Kbt. 153. § (1) bekezdésében meghatározott – az Ütv. 5. § (1) és (2) bekezdése szerinti – jogi szolgáltatások esetében a Kbt. 153. §-át, ajánlatkérő közbeszerzési eljárás, egyszerűsített eljárás lefolytatása helyett a Kbt. 153. §-át alkalmazhatja. 
A Kbt. 153. § (3) bekezdése adja meg az erre vonatkozó tartalmi előírásokat, amelyek mellett ajánlatkérő eljárhat. A Döntőbizottság ennek alapján nem fogadta el az egyéb érdekelt azon hivatkozását, hogy a Kb. 153. § (1) bekezdése alapján minden további feltételtől függetlenül köthetik meg a felek az ügyvédi megbízási szerződést.
A Kbt. 153. § (1) bekezdése ugyanis csak azt mondja ki, hogy az Utv. 5. § (1) és (2) bekezdése szerinti szolgáltatásokra ajánlatkérőnek nem kell közbeszerzési eljárást lefolytatnia. Ugyanakkor nem veszi ki a Kbt. tárgyi hatálya alól az ilyen típusú jogi szolgáltatások megrendelését, azokat nem sorolja be a Kbt. 29. §-ában meghatározott kivételi körbe. A közbeszerzési eljárás lefolytatása helyett más pozitív – tartalmi előírást tesz – a 153. § (3) bekezdésében, azt hogy megfelelően alkalmazni kell a Kbt. 1. §-át, 5. §-át és 16. §-át. 
Egyértelműen megállapítható, hogy a beszerzési eljárás értéke közösségi értékhatárú, így – miután a Kbt. hatálya alól nem került kivételre ezen típusú jogi szolgáltatás – érvényesülnie kell az európai közösségek szerződésében meghatározott alapelvi rendelkezéseknek és az esetjogban foglaltaknak. Különösen az áruk, a szolgáltatások szabad áramlásának, a diszkrimináció tilalmának, az egyenlő elbánásnak és az átláthatóság követelményének. 
Az Európai Bíróság joggyakorlata is alátámasztja az átláthatóság követelménye vonatkozásában azt, hogy szükséges a beszerzések meghirdetése és a pártatlan, objektív elbírálás biztosítása (C-275/98, C-324/98, C-59/00. sz. ügyek). 
A jogalkotó az Európai Közösségek szabályaival, joggyakorlatával összhangban a Kbt. 153. § (3) bekezdésében alkalmazni rendelte a Kbt. 1. §-át.
A Kbt. 1. §-a szerint:
(1) A közbeszerzési eljárásban – ideértve a szerződés megkötését is – az ajánlatkérő köteles biztosítani, az ajánlattevő pedig tiszteletben tartani a verseny tisztaságát és nyilvánosságát.
(2) Az ajánlatkérőnek esélyegyenlőséget és egyenlő bánásmódot kell biztosítania az ajánlattevők számára.
(3) Az Európai Unióban letelepedett ajánlattevők és a közösségi áruk számára nemzeti elbánást kell nyújtani a közbeszerzési eljárásban. Az Európai Unión kívül letelepedett ajánlattevők és a nem közösségi áruk számára nemzeti elbánást a közbeszerzési eljárásban a Magyar Köztársaságnak és az Európai Közösségnek a közbeszerzések terén fennálló nemzetközi kötelezettségeivel összhangban kell nyújtani.
A Döntőbizottság megvizsgálta a beszerző beszerzési eljárásának iratait, melyből azt a következtetést vonta le, hogy nem állapítható meg az, hogy a beszerző az eljárása során megfelelően alkalmazta az 1. § (1)–(3) bekezdésében meghatározott alapelvi rendelkezéseket.
A beszerző kérésére a felhívott ügyvéd benyújtotta az ajánlatát, amelyet tárgyalást követően a megbízó elfogadott. Így nem állapítható meg az, hogy biztosította volna a verseny nyilvánosságát, más ajánlattevők esélyeit, azok számára egyenlő bánásmódot.
Az egyéb érdekelt részéről hivatkozás történt a jogorvoslati eljárás során a szabad ügyvédválasztás jogára. E tekintetben az Ütv. 4. §-a mondja ki azt, hogy ügyvédet mindenki szabadon választhat. Ugyanakkor a Kbt. szabályozása az Ütv. 4. §-át nem rendelte alkalmazni. A Kbt. 3. §-a szerint a Kbt. szabályozása kógens, a törvény szabályaitól csak annyiban lehet eltérni, amennyiben e törvény az eltérést kifejezetten megengedi. A jogalkotó a Kbt. 145. § (2) bekezdésében adta meg a közbeszerzési szabályoktól való eltérés mikéntjére vonatkozó előírását, méghozzá akként, hogy a Kbt. 153. §-át rendelte alkalmazni. A 153. § (1) bekezdése nem az Ütv. 4. §-ával egyezően állapított meg rendelkezést, hanem csak azt mondta ki, hogy az Ütv. 5. § (1) és (2) bekezdésére nem kell közbeszerzési eljárást lefolytatni. Az Ütv. 4. §-ának fenti szabályozását a Kbt. nem tartalmazza, hanem a 153. § (3) bekezdése előírja a Kbt. 1. §-ában meghatározott alapelvek betartását. E jogi szabályozásra tekintettel a Döntőbizottság nem tudott eltekinteni attól, hogy megvizsgálja, hogy a beszerző betartotta-e a Kbt. 1. §-ában meghatározott alapelvi rendelkezéseket, melynek eredményeként nem látta megállapíthatónak, hogy a beszerző valóban alkalmazta volna megfelelően a Kbt. 1. §-ában meghatározott alapvető elvárásokat, a verseny nyilvánosságát, az egyenlő eséllyel történő részvétel lehetőségét.
A Kbt. 153. § (3) bekezdése alkalmazni rendelte a Kbt. 5. §-ában foglaltakat. E szakasz az alábbiakat mondja ki:
A Kbt. 5. § (1) bekezdése szerint a Kbt. 22. § (1) bekezdésében meghatározott ajánlatkérők – kivéve az V. és a VII. fejezet szerint eljáró ilyen ajánlatkérőket, valamint a központosított közbeszerzés során az ajánlatkérésre feljogosított szervezetet – a költségvetési év elején, lehetőség szerint április 15-ig éves összesített közbeszerzési tervet (a továbbiakban: közbeszerzési terv) kötelesek készíteni az adott évre tervezett közbeszerzéseikről. A közbeszerzési tervet az ajánlatkérőnek legalább öt évig meg kell őriznie. A közbeszerzési terv nyilvános.
(2) A közbeszerzési terv elkészítése előtt az ajánlatkérő indíthat közbeszerzési eljárást, amelyet a tervben szintén megfelelően szerepeltetni kell.
(3) A közbeszerzési terv nem vonja maga után az abban megadott közbeszerzésre vonatkozó eljárás lefolytatásának kötelezettségét. Az ajánlatkérő továbbá a közbeszerzési tervben nem szereplő közbeszerzésre vagy a tervben foglaltakhoz képest módosított közbeszerzésre vonatkozó eljárást is lefolytathatja, ha az általa előre nem látható okból előállt közbeszerzési igény vagy egyéb változás merült fel.. Ezekben az esetekben a közbeszerzési tervet módosítani kell az ilyen igény vagy egyéb változás felmerülésekor, megadva a módosítás indokát is.
(4) Az ajánlatkérő köteles a Közbeszerzések Tanácsa vagy az illetékes ellenőrző szervek kérésére a közbeszerzési tervét megküldeni.
A Kbt. 401. §-a állapítja meg a törvény hatálybalépésére vonatkozó szabályokat. Főszabályként a 401. § (1) bekezdése akként rendelkezik, hogy ez a törvény – a (2)–(4) bekezdésben foglaltak kivételével – 2004. május 1-jén lép hatályba, rendelkezéseit a hatálybalépés után megkezdett beszerzésekre, közbeszerzési eljárások alapján megkötött szerződésekre, tervpályázati eljárásokra és az azokkal kapcsolatban kérelmezett, kezdeményezett vagy hivatalból indított jogorvoslati eljárásokra, illetőleg kérelmezett békéltetési eljárásokra kell alkalmazni.
A Kbt. 401. § (1) bekezdésében meghatározott főszabályhoz képest a 401. § (2), (3) és (4) bekezdése kivételeket állapít meg.
A Kbt. 401. § (4) bekezdése kimondja, hogy e törvény 5. §-a és 9. §-a 2005. január 1-jén lép hatályba.
A Kbt. 401. § (2) bekezdése szintén akként rendelkezik, hogy még az Európai Unió strukturális, illetőleg kohéziós alapjaiból származó forrásból támogatott közbeszerzésekre irányuló eljárások tekintetében is – ahol egyébként korábbi, 2004. január 1-jei hatálybalépést állapít meg – kivételként határozza meg a Kbt. 5. §-ának, valamint a Kbt. egyes konkrét rendelkezéseinek hatálybalépését. 
A Kbt. 401. § (2) és (4) bekezdése alapján tehát az állapítható meg, hogy a Kbt. 5. §-a 2005. január 1-jén lépett hatályba, így a Kbt. 401. § (1) bekezdésében foglalt rendelkezésre tekintettel a hatálybalépés után, azaz a 2005. január 1-je után megkezdett beszerzésekre kell alkalmazni.
Ez a Kbt. 5. §-ban meghatározott közbeszerzési terv vonatkozásában azt jelenti, hogy ajánlatkérőket – kivéve a V. és VII. fejezet szerint eljáró ajánlatkérőket, valamint a központosított közbeszerzés során ajánlatkérésre feljogosított szervezetet – 2005. január 1-je után terhelte a közbeszerzési terv elkészítésére vonatkozó kötelezettség, az adott évre tervezett közbeszerzéseikre, beszerzéseikre.
A Döntőbizottság a beszerző által becsatolt okirati bizonyítékok vizsgálata alapján azt állapította meg, hogy a beszerző ténylegesen megkezdte a beszerzése megvalósítását már 2004. októberében, 2004-ben az ajánlattételre felkért ügyvéd ajánlatot is nyújtott be. A Kbt. 401. § (1) bekezdése a hatálybalépése után megkezdett beszerzésekre rendeli alkalmazni a Kbt. szabályait, így ez vonatkozik a Kbt. 5. §-ára is. A Kbt. 35. § (2) bekezdése közbeszerzési eljárás vonatkozásában állapítja meg a közbeszerzés megkezdésének tartalmát az alábbiak szerint: a közbeszerzés megkezdésén a közbeszerzési eljárást megindító hirdetmény feladásának időpontját, a hirdetmény nélküli tárgyalásos eljárás esetében vagy az egyszerűsített eljárás meghatározott eseteiben pedig az ajánlattételi felhívás megküldésének, illetőleg – a 125. § (2) bekezdésének c) pontja (135. §) és a 147. § (4) bekezdése szerinti eljárásban – a tárgyalás megkezdésének időpontját kell érteni.
E tartalmi szabályozás szerint azon eljárási cselekmények minősülnek a közbeszerzés megkezdésének, melyekben az ajánlatkérő kifejezésre juttatja az ajánlatkérését. A beszerzési eljárás tekintetében erre figyelemmel az az aktus tekinthető a beszerzés megkezdésének, amikor a beszerző ajánlat benyújtását kéri. Ez viszont jelen esetben már 2004-ben megtörtént. Így miután 2004-ben megkezdésre került a beszerzési eljárás, nem követett el jogsértést azzal a beszerző, hogy azt a 2005. évi közbeszerzési tervében nem tüntette fel, mivel a közbeszerzési tervbe a 2005. évben közbeszerzéseket, illetve a Kbt. 153. § (3) bekezdése alapján a tervezett az Ütv. 5. § (1)–(2) bekezdése szerinti szolgáltatást kell feltüntetni.
A Döntőbizottság ezt követően vizsgálta a Kbt. 153. § (3) bekezdése által alkalmazni rendelt Kbt. 16. §-át.
A Kbt. 16. § (1) bekezdése szerint az ajánlatkérő az éves beszerzéseiről külön jogszabályban meghatározott minta szerint éves statisztikai összegezést köteles készíteni, amelyet legkésőbb a tárgyévet követő év május 31-ig kell megküldenie a Közbeszerzések Tanácsának.
A Kbt. 16. §-a vonatkozásában a Döntőbizottság álláspontja szerint nem áll fenn akadály annak alkalmazására. A Kbt. 16. § (1) bekezdése ugyanis a Kbt. 401. § (1) bekezdése alapján legkésőbb 2004. május 1-én hatályba lépett. A Kbt. 16. § (1) bekezdése az éves beszerzésekről kéri statisztikai összegzés elkészítését, így nem állt fenn jogi akadály arra, hogy a beszerző a megvalósított beszerzését feltüntesse a 2005. évről szóló éves statisztikai összegzésében.
A beszerző által megküldött, a 2005. évre vonatkozó éves statisztikai összegzés vizsgálata alapján a Döntőbizottság azt állapította meg, hogy abban nem került feltüntetésre a jogorvoslati eljárás tárgyát képező beszerzés. A Döntőbizottság szerint ez megalapozza a Kbt. 16. § (1) bekezdése megsértésének megállapítását.
A Döntőbizottság a Kbt. 318. § (1) bekezdésében meghatározott hatáskörében eljárva hivatalbóli vizsgálatának eredményeként – a fenti indokokra tekintettel – a Kbt. 340. § (2) bekezdés c) pontja alapján állapította meg, hogy a beszerző a megsértette a Kbt. 153. § (2) bekezdését, továbbá a Kbt. 153. § (3) bekezdésére tekintettel a Kbt. 1. §-át, valamint a Kbt. 16. § (1) bekezdését. 
A Döntőbizottság miután a közbeszerzési eljárás jogtalan mellőzése miatt előterjesztett hivatalbóli kezdeményezést nem ítélte alaposnak, a Kbt. 340. § (2) bekezdés b) pontja alapján e vonatkozásában a jogorvoslati eljárást megszüntette.
A Kbt. 340. § (1) bekezdése szerint a Döntőbizottság a jogkövetkezményeket együttesen is alkalmazhatja.
A Kbt. 340. § (3) bekezdés e) pontja értelmében a Döntőbizottság bírságot szabhat ki az e törvény szabályait megszegő, illetőleg a nyilvánvaló jogsértés ismeretében szerződést kötő szervezettel (személlyel), valamint a jogsértésért, illetőleg a szerződéskötésért felelős személlyel, illetőleg a szervezettel jogviszonyban álló a jogsértésért felelős személlyel és szervezettel szemben.
A Kbt. 341. § (3) bekezdése szerint: a Közbeszerzési Döntőbizottság annak eldöntésében, hogy indokolt-e a bírság kiszabása, illetőleg a bírság összegének megállapításában az eset összes körülményét – így különösen a jogsérelem súlyát, a közbeszerzés tárgyát és értékét, a jogsértésnek a közbeszerzési eljárást lezáró döntésre gyakorolt befolyását, az e törvénybe ütköző magatartás ismételt tanúsítását, a jogsértőnek az eljárást segítő együttműködő magatartását – veszi figyelembe. A bírság összegének megállapításakor figyelembe kell venni azt is, ha a jogsértés nyilvánvalóan szándékos volt.
A Kbt. 341. § (4) bekezdése szerint a bírság mértéke a közbeszerzés értékének legfeljebb harminc százaléka lehet.
A Döntőbizottság a fenti tényezők mérlegelése alapján a bírság kiszabását indokoltnak ítélte. A Döntőbizottság álláspontja szerint a beszerző súlyos jogsértést valósított meg azzal, hogy a beszerzési eljárása során nem alkalmazta a Kbt. 1. §-ban meghatározott alapelvi rendelkezéseket. A beszerző nem teljesítette az alapelvi rendelkezésekhez kapcsolódóan a Kbt. 153. § (2) bekezdésében meghatározott tájékoztatási kötelezettségét sem hirdetmény formájában.
A Döntőbizottság a bírság összegének meghatározása során a fenti tényezőn kívül figyelembe vette a beszerzés értékét, mely közösségi értékhatárú, továbbá azt a tényt, hogy a szerződés megkötésére, továbbá a teljesítésre tekintettel a reparáció lehetősége nem áll fenn. A Döntőbizottság figyelembe vette azt is, hogy a beszerző vonatkozásában a Kbt.-be ütköző magatartás miatt több esetben került sor jogsértés megállapítására, jogkövetkezmény alkalmazására. 
A Döntőbizottság ezen tényezőket együttesen mérlegelve a bírság összegét – a Kbt. által meghatározott keretek között – 5 000 000 Ft-ban állapította meg.
A Döntőbizottság a rendelkezésére álló bizonyítékok alapján úgy ítélte meg, hogy nem vonható le megalapozott következtetés a megállapított jogsértésért felelős személyre, így személyi bírságot nem szabott ki.
A Döntőbizottság a Kbt. 340. § (2) bekezdés f) pontja és a Kbt. 341. § (6) bekezdése alapján rendelkezett az eljárási költségek viseléséről.
A határozat elleni felülvizsgálatára vonatkozó tájékoztatás a Kbt. 346. § (1) bekezdésén alapul.

Budapest, 2007. április 4.

Dr. Nagy Gizella s. k.,    Kalmárné Diósy Ildikó s. k.,
  közbeszerzési biztos         közbeszerzési biztos

Dr. Csanádi Péter s. k., 
közbeszerzési biztos

A határozatot a bíróság előtt keresettel támadták.A KÖZBESZERZÉSI DÖNTŐBIZOTTSÁG HATÁROZATAI


		</pre>
	
    </div>






		</div>

	</div>

	
<div id="footer">
	<div class="wrap">
		<div>
			<div class="f1">
				<ul class="share">
					<li><a href="https://twitter.com/K6_TW">O<em>T</em></a></li>
					
					<li><a href="http://www.facebook.com/pages/K%C3%B6zbeszerz%C3%A9si-Hat%C3%B3s%C3%A1g/100693676739630">O<em>f</em></a></li>
					
				</ul>

				<div class="impressum">
					<a href="/">Főoldal</a>&nbsp;&nbsp;/&nbsp;
					<a href="/sitemap/">Oldaltérkép</a>&nbsp;&nbsp;/&nbsp;
					<a href="/mutat/775/">Impresszum</a>&nbsp;&nbsp;/&nbsp;
					<a href="/mutat/1241/">Adatvédelem</a>
				</div>

			</div>
			<div class="f2">
				<h2>Kiemelt oldalaink</h2>
				<ul>
					<li><a href="/magunkrol/elerhetosegek/" >Elérhetőségek</a></li><li><a href="/jogorvoslat/tudnivalok/" >Jogorvoslati tudnivalók </a></li><li><a href="/adatbazis/keres/tanacsado/" >Hivatalos közbeszerzési tanácsadók</a></li>
				</ul>
			</div>
			<div class="f3">
				<h2>Legnépszerűbb</h2>
				<ul>
					<li><a href="/adatbazis/keres/hirdetmeny/" >Hirdetmények</a></li><li><a href="/adatbazis/keres/dbhatarozat/" >Döntőbizottsági határozatok</a></li><li><a href="/adatbazis/keres/tajekoztato/" >Ajánlások, tájékoztatók</a></li>
				</ul>		
			</div>

			<div class="f4">
				<h2>Hasznos linkek</h2>
				<ul>
					

					

				</ul>		
			</div>

		</div>
		<div>
			<div class="f1">

				<div id="portlet_footer_logo">
					<div>
						<img alt="" src="/public/images/cimer.png">
						<h3>Közbeszerzési <br>Hatóság</h3>
					</div>
				</div>
				<div id="portlet_evhonlapja">
					<div>
						<a href="/mutat/1288/"><img src="/public/images/evhonlapja/ev1.png" alt="Az év honlapja különdíj - 2012" /></a>
					</div>
				</div>

			</div>
			<div class="f2">
				<div id="portlet_footer_address">
					<div>
						<span class="address">1026 Budapest, Riadó u. 5.</span>
						<a href="http://goo.gl/maps/urPc" target="_blank" class="map">Térkép megnyitása Google Maps-en</a><br />
						<a href="mailto:kapcsolat (kukac) kt.hu" class="email">kapcsolat (kukac) kt.hu</a>
					</div>
				</div>
			</div>
			<div class="f3">
				<div id="portlet_footer_ugyfel">
					<div>
						<strong>Hivatali munkarend</strong> <br />
						<span>hétfő–csütörtök:</span> 8:00–16:30 <br />
						<span>péntek:</span> 8:00–14:00
					</div>
				</div>
			</div>
		</div>

	</div>
</div>
	

	
	<script type="text/javascript" src="/public/js/libs/modernizr-2.0.6.min.js"></script>
	<script type="text/javascript" src="/public/js/libs/jquery.min.js"></script>
	<script type="text/javascript" src="/public/js/libs/jquery.scrollTo-min.js"></script>
	<script type="text/javascript" src="/public/js/libs/jquery.cookie.js"></script>
	
<script type="text/javascript" src="/public/js/libs/jquery.scrollTo-min.js"></script>

	
	<script type="text/javascript" src="/public/js/script.js?v=20161224195731"></script>
	<script type="text/javascript" src="/public/ladybugTracker/js/ladybugTracker-light.js"></script>
	
	
	

		<script type="text/javascript">

	 var _gaq = _gaq || [];
	 _gaq.push(['_setAccount', 'UA-30935263-1']);
	 _gaq.push(['_trackPageview']);

	 (function() {
	   var ga = document.createElement('script'); ga.type = 'text/javascript'; ga.async = true;
	   ga.src = ('https:' == document.location.protocol ? 'https://ssl' : 'http://www') + '.google-analytics.com/ga.js';
	   var s = document.getElementsByTagName('script')[0]; s.parentNode.insertBefore(ga, s);
	 })();

	</script>
</body>
</html>

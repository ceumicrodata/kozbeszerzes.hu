<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd">
<!--[if lt IE 7]> <html xmlns="http://www.w3.org/1999/xhtml" xml:lang="hu" lang="hu" class="no-js ie6"> <![endif]-->
<!--[if IE 7]>    <html xmlns="http://www.w3.org/1999/xhtml" xml:lang="hu" lang="hu" class="no-js ie7"> <![endif]-->
<!--[if IE 8]>    <html xmlns="http://www.w3.org/1999/xhtml" xml:lang="hu" lang="hu" class="no-js ie8"> <![endif]-->
<!--[if gt IE 8]><!--> <html xmlns="http://www.w3.org/1999/xhtml" xml:lang="hu" lang="hu"> <!--<![endif]-->


<head>
	<title>Közbeszerzési Hatóság - Címlap</title>
	
	<meta http-equiv="content-type" content="text/html; charset=utf-8" />
	<meta name="description" content="" />
	<meta name="keywords" content="" />
	<meta http-equiv="X-UA-Compatible" content="IE=edge,chrome=1" />
	<meta name="viewport" content="width=device-width,minimum-scale=1.0,maximum-scale=1.0,initial-scale=1.0,user-scalable=no" />
	
	<link rel="alternate" type="application/rss+xml" title="KT portál friss anyagai" href="/rss/" />

	
	<link rel="stylesheet" type="text/css" href="/public/css/fonts.css?v=20161224194916" media="screen, print"/>
	<link rel="stylesheet" type="text/css" href="/public/css/layout.css?v=20161224194916" media="screen"/>
	


	
	<link rel="stylesheet" type="text/css" href="/public/css/reset.css" media="screen"/>
	<link rel="stylesheet" type="text/css" href="/public/css/style.css?v=20161224194916" media="screen, print" />
	<link rel="stylesheet" type="text/css" href="/public/css/ie8.css?v=20161224194916" media="screen"/>
	<link rel="stylesheet" type="text/css" href="/public/css/print.css?v=20161224194916" media="print"  />
	
	
	


	<link rel="profile" href="http://microformats.org/profile/hcard" />
	<link rel="shortcut icon" href="/public/images/favicon.ico" />
	
	

	<!--[if lt IE 9]>
		<script src="/public/js/libs/selectivizr.min.js"></script>
	<![endif]-->

	
</head>

<body class="article">

	<div id="fb-root"></div>
	<script>(function(d, s, id) {
	  var js, fjs = d.getElementsByTagName(s)[0];
	  if (d.getElementById(id)) return;
	  js = d.createElement(s); js.id = id;
	  js.src = "http://connect.facebook.net/hu_HU/all.js#xfbml=1";
	  fjs.parentNode.insertBefore(js, fjs);
	}(document, 'script', 'facebook-jssdk'));</script>


	<a name="content"></a>

	
	<div id="bookmarks" class="anonim">
	<div class="wrap">
		<div class="inner">

			
			<h1>Könyvjelzőim</h1>

		
				
			<p>A regisztrált és bejelentkezett felhasználók itt férhetnek hozzá a korábban könyvjelzővel megjelölt hírekhez.</p>
			<p><small>Ha ön is szeretné figyelemmel kísérni számítógépén és okostelefonján a közbeszerzésekkel kapcsolatos híreket, változásokat, nincs más dolga, mint regisztrálni.</small></p>
			<p class="buttons"><a href="/felhasznalo/regisztracio/" class="btn">Szeretnék Regisztrálni</a> <a href="#" class="btn close">Mégsem</a></p>

			<img src="/public/images/bg/bookmarks-nonlogin.png" alt="" />

			<span class="close">(FX)</span>


		


		</div>
		<div class="menu">
			
			<ul class="clearfix">
				
			</ul>
		</div>
	</div>

	<div id="handle"><img src="/public/images/bg/bookmarks-handle.png" alt="" /></div>

</div>
	<div id="oldbrowser">
	<p>
		Az Internet Explorer Ön által használt változatát<br /> a Közbeszerzési Hatóság portálja nem támogatja.
	</p>	
	<p class="small">Kérjük töltse le az alábbi böngészők friss verzióját.</p>

	<hr />
	<table>
		<tr>
			<td>
				<a target="_blank" href="http://www.microsoft.com/hun/windows/internet-explorer/">
					<img src="/public/images/buttons/oldbrowser/ie.png" alt="Internet Explorer" />
					<span>Internet Explorer</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.google.com/chrome/?hl=hu">
					<img src="/public/images/buttons/oldbrowser/chrome.png" alt="Google Chrome" />
					<span>Google Chrome</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.mozilla-europe.org/hu/firefox/">
					<img src="/public/images/buttons/oldbrowser/ff.png" alt="Mozilla Firefox" />
					<span>Mozilla Firefox</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.apple.com/hu/safari/download/">
					<img src="/public/images/buttons/oldbrowser/safari.png" alt="Safari" />
					<span>Safari</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.opera.com/">
					<img src="/public/images/buttons/oldbrowser/opera.png" alt="Opera" />
					<span>Opera</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			
		</tr>
	</table>
	<hr />

	<p class="sec">Your browser is no longer supported. </p>
	<p class="small">Please download a modern browser from above.</p>

	<p class="legal">
		Közbeszerzési Hatóság | <a href="mailto:kapcsolat@kt.hu">kapcsolat@kt.hu</a>
	</p>
</div>
	<a href="#top" id="backtotop">vissza a lap <br />tetejére</a>


<div id="quicksearch">
	<div class="wrap">
		
		<form action="/adatbazis/gyorskereses/" method="GET">
			<fieldset>

				

				<input type="hidden" name="tipus" value="tartalom" />
				

				<input type="text" name="q" placeholder="Keresés hírekben, cikkekben, publikációkban" />
				<button type="submit">Keresés</button>
				<button type="button" class="close">Fu</button>

				<h2>Részletes keresés az egyes témakörökben</h2>
				
				<ul>
					<li><a href="/keres/">Hírek, cikkek, publikációk</a></li>
					<li><a href="/adatbazis/keres/tajekoztato/">Ajánlások, tájékoztatók, útmutatók</a></li>
					<li><a href="/adatbazis/keres/ajanlatpublikaciok/">Ajánlatkérői publikációk</a></li>
					<li><a href="/adatbazis/keres/ajanlatkero/">Bejelentkezett ajánlatkérők</a></li>
				</ul>
				<ul>
					<li><a href="/adatbazis/keres/dbhatarozat/">Döntőbizottsági és bírósági határozatok</a></li>
					<li><a href="/adatbazis/keres/ebitelet/">Európai Bíróság ítéletei</a></li>
					<li><a href="/adatbazis/keres/tanacsado/">Hivatalos közbeszerzési tanácsadók</a></li>
					<li><a href="/adatbazis/keres/hirdetmeny/">Közbeszerzési Értesítő</a></li>
				</ul>
				<ul>
					<li><a href="/adatbazis/keres/oktatas/">Közbeszerzési oktatás</a></li>
					<li><a href="/adatbazis/keres/ajanlattevo/">Minősített ajánlattevők</a></li>
					<li><a href="/nyilvantartas/tanacsado/lista/">Felelős akkreditált közbeszerzési szaktanácsadók jegyzéke</a></li>
					<li><a href="/nyilvantartas/hntdontes/lista/">Hirdetmény nélküli eljárásokkal kapcsolatos döntések</a></li>
				</ul>

				<button type="button" class="closeup">panel elrejtése ↑</button>


			</fieldset>
		</form>
	</div>
</div>





<div id="bc">
	<ul>
		
		<li>
			
			Címlap
			
		</li>
		
	</ul>
	<button type="button"><span>Menü kibontása</span>w</button>
</div>
<div id="menu">
	<div id="evhonlapja" class="slowanim"><a href="/mutat/1288/">Különdíjas a www.kozbeszerzes.hu!</a></div>
	<div class="wrap">
		<div id="mainMenu">
			<div id="logo">
				
				<h1><a href="/">
					KÖZBESZERZÉSI
					HATÓSÁG
				</a></h1>
				
			</div>

			<ul id="langSel">
				<li><a href="/nyelvi-verziok/english/">English</a></li>

			</ul>

			<ul class="iconmenu">
				<li ><a href="/"><em>F</em><b>H</b><span>Főoldal</span></a></li>
				<li class="search"><a href="/keres/"><em>F</em><b>S</b><span>Keresés</span></a></li>
				<li><a href="/sitemap/"><em>F</em><b>s</b><span>Oldaltérkép</span></a></li>
				<li><a href="/gyik/?c=4"><em>F</em><b>M</b><span>Súgó</span></a></li>
				<li><a href="/kapcsolatok/kapcsolatfelvetel/"><em>F</em><b>E</b><span>Kapcsolat</span></a></li>
				
				<li class="accessibility"><a href="/felhasznalo/valtas/vakbarat/" title="Akadálymentes változat"><em>O</em><b>v</b><span>Akadálymentes</span></a></li>
				
			</ul>
		
			<ul class="usermenu">
				<li class="hi"><a href="/felhasznalo/belepes/">Belépés</a> / <a href="/felhasznalo/regisztracio/">Regisztráció</a></li>
				<li class="hi small"><a href="/felhasznalo/emlekezteto/">Jelszó-emlékeztető</a></li>
			</ul>
		
		
		</div>
		<div id="subMenu">
			
			<div>
				<h2><a href="#top">Hatóság</a></h2>
				<ul>
					
					<li ><a href="/magunkrol/bemutatkozas">Bemutatkozás</a></li>
					
					<li ><a href="/magunkrol/szervezeti-felepites">Szervezeti felépítés</a></li>
					
					<li ><a href="/magunkrol/kozbeszerzesek-tanacsa">Közbeszerzések Tanácsa </a></li>
					
					<li ><a href="/magunkrol/dontobizottsag">Döntőbizottság</a></li>
					
					<li ><a href="/magunkrol/kozerdeku-adatok">Közérdekű adatok</a></li>
					
					<li ><a href="/magunkrol/elerhetosegek">Elérhetőségek</a></li>
					
					<li ><a href="/magunkrol/egyuttmukodesi-megallapodasok">Együttműködések</a></li>
					
					<li ><a href="/magunkrol/allasajanlatok">Állásajánlatok</a></li>
					
				</ul>
			</div>
			
			<div>
				<h2><a href="#top">Jogorvoslat</a></h2>
				<ul>
					
					<li ><a href="/jogorvoslat/tudnivalok">Tudnivalók</a></li>
					
					<li ><a href="/jogorvoslat/jogorvoslati-kerelmek-listaja">Kérelmek</a></li>
					
					<li ><a href="/jogorvoslat/hatarozatok-listaja">Határozatok</a></li>
					
					<li ><a href="/jogorvoslat/targyalasi-naptar">Tárgyalási naptár</a></li>
					
					<li ><a href="/jogorvoslat/kozlemenyek">Közlemények</a></li>
					
				</ul>
			</div>
			
			<div>
				<h2><a href="#top">Jogi háttér</a></h2>
				<ul>
					
					<li ><a href="/jogi-hatter/hazai-szabalyozas">Hazai szabályozás</a></li>
					
					<li ><a href="/jogi-hatter/eu-s-szabalyozas">EU-s szabályozás</a></li>
					
					<li ><a href="/jogi-hatter/hirdetmenyekk">Hirdetmények</a></li>
					
					<li ><a href="/jogi-hatter/europai-birosag-iteletei">Európai Bíróság ítéletei</a></li>
					
					<li ><a href="/jogi-hatter/eu-s-hatteranyagok">EU-s háttéranyagok</a></li>
					
					<li ><a href="/jogi-hatter/ppn">PPN</a></li>
					
					<li ><a href="/jogi-hatter/jogalkalmazas-elosegitese">Jogalkalmazás elősegítése</a></li>
					
				</ul>
			</div>
			
			<div>
				<h2><a href="#top">Tevékenységek</a></h2>
				<ul>
					
					<li ><a href="/tevekenysegek/eves-beszamolo">Éves beszámoló</a></li>
					
					<li ><a href="/tevekenysegek/kozbeszerzesi-oktatas">Közbeszerzési oktatás</a></li>
					
					<li ><a href="/tevekenysegek/nyilvantartasok-vezetese">Nyilvántartások vezetése</a></li>
					
					<li ><a href="/tevekenysegek/szerzodes-ellenorzes">Szerződés-ellenőrzés</a></li>
					
					<li ><a href="/tevekenysegek/kozbeszerzesi-etikai-kodex">Közbeszerzési Etikai Kódex</a></li>
					
					<li ><a href="/tevekenysegek/konferenciak">Konferenciák</a></li>
					
					<li ><a href="/tevekenysegek/nemzetkozi-kapcsolattartas">Nemzetközi kapcsolattartás</a></li>
					
					<li ><a href="/tevekenysegek/kozbeszerzesi-statisztikak">Közbeszerzési statisztikák</a></li>
					
				</ul>
			</div>
			
			<div>
				<h2><a href="#top">Kapcsolatok</a></h2>
				<ul>
					
					<li ><a href="/kapcsolatok/tanusito-vedjegyek">Tanúsító védjegyek</a></li>
					
					<li ><a href="/kapcsolatok/kapcsolatfelvetel">Kapcsolatfelvétel</a></li>
					
				</ul>
			</div>
			
		</div>
	</div>
</div>


	

	<div class="container article">

		
		<div class="wrap">
			
    
    <div class="lead">
        <h1></h1>

            <table class="ertesitofej">
                <tr>
                    <th>Közbeszerzési Értesítő száma:</th>
                    <td>2007/110</td>
                </tr>
                <tr>
                    <th>Beszerzés tárgya:</th>
                    <td></td>
                </tr>
                <tr>
                    <th>Hirdetmény típusa:</th>
                    <td>A Közbeszerzési Döntőbizottság határozata KÉ</td>
                </tr>
                <tr>
                    <th>Eljárás fajtája:</th>
                    <td></td>
                </tr>
                <tr>
                    <th>Közzététel dátuma:</th>
                    <td>2007.09.26.</td>
                </tr>
                <tr>
                    <th>Iktatószám:</th>
                    <td>14862/2007</td>
                </tr>
                <tr>
                    <th>CPV Kód:</th>
                    <td></td>
                </tr>
                <tr>
                    <th>Ajánlatkérő:</th>
                    <td></td>
                </tr>
                <tr>
                    <th>Teljesítés helye:</th>
                    <td></td>
                </tr>
                <tr>
                    <th>Ajánlattételi/részvételi jelentkezési határidő:</th>
                    <td></td>
                </tr>
                <tr>
                    <th>Nyertes ajánlattevő:</th>
                    <td></td>
                </tr>
                <tr>
                    <th>Ajánlatkérő típusa:</th>
                    <td></td>
                </tr>
                <tr>
                    <th>Ajánlatkérő fő tevényeségi köre:</th>
                    <td></td>
                </tr>
				<tr>
					<th>Letöltés:</th>
					<td>
						<a href="/ertesito/pdf/portal_14862_2007/" target="_blank">Hirdetmény letöltése PDF formátumban</a>
					</td>
			    </tr>
                
            </table>

    </div>



    <div class="content hirdetmenytartalom">
	
		<pre>
		





KÖZBESZERZÉSEK TANÁCSA
KÖZBESZERZÉSI DÖNTŐBIZOTTSÁG (14862/2007)

1024 Budapest, Margit krt. 85.
Ikt.sz.: D.331/15/2007.

Tárgy: a Szerviz-Trade Kft. kérelmére indult jogorvoslati eljárás az ÉPTISZK Kht. közbeszerzési eljárása ellen.

A Közbeszerzési Döntőbizottság (a továbbiakban: Döntőbizottság) a Közbeszerzések Tanácsa nevében meghozta az alábbi

HATÁROZAT-ot:

A Döntőbizottság a Szerviz-Trade Kft. (1147 Budapest, Csömöri út 114., képviseli: dr. Balogh Péter Ferenc ügyvéd, 1062 Budapest, Bajza u. 54. IV. 4., a továbbiakban: kérelmező) által az Észak-pesti Térségi Integrált Szakképző Központ Kht. (1138 Budapest, Váci út 179–183., a továbbiakban: ajánlatkérő) „Anyagvizsgálati laboratórium, autószerelő-laboratórium, FMS- és forgácsolóműhely, gépjármű-elektronikai műszerész laboratórium, karosszérialakatos-műhely, hidraulika-pneumatika laboratórium, NYÁK-, SMD-forrasztóműhely eszközeinek, berendezéseinek szállítása és telepítése (üzembe helyezése), a kezelőszemélyzet oktatása, betanítása, valamint informatikai hálózati és oktatótermi eszközök szállítása és telepítése” tárgyú közbeszerzési eljárása indított jogorvoslati eljárásban a jogorvoslati kérelemnek részben helyt ad és megállapítja, hogy az ajánlatkérő megsértette a közbeszerzésekről szóló 2003. évi CXXIX. törvény (a továbbiakban Kbt.) 49. § (1) bekezdését és a Kbt. 58. § (7) bekezdését. A Döntőbizottság megsemmisíti az ajánlatkérő ajánlati felhívását a 2. – autószerelő-laboratórium eszközeinek, berendezéseinek szállítása és telepítése – a 4. – gépjármű-elektronikai műszerész laboratórium eszközeinek, berendezéseinek szállítása és telepítése – és az 5. – karosszérialakatos-műhely eszközeinek, berendezéseinek szállítása és telepítése – részek tekintetében, valamint az ezen részekhez kapcsolódó ajánlati dokumentációkat és az ajánlatkérő ezt követően hozott valamennyi döntését. A Döntőbizottság ezt meghaladó részben a jogorvoslati kérelmet elutasítja.
Döntőbizottság az ajánlatkérőt 1 000 000 Ft (azaz egymillió forint) pénzbírság megfizetésére kötelezi. Ajánlatkérő a határozat kézbesítésétől számított 15 napon belül a Közbeszerzések Tanácsa Magyar Államkincstár (MÁK) 10032000-01720361- 00000000 számú számlájára köteles megfizetni.
A Döntőbizottság kötelezi az ajánlatkérőt, hogy a határozat kézhezvételétől számított 15 napon belül fizessen meg a kérelmező részére 900 000 Ft (azaz kilencszázezer forint) igazgatási szolgáltatási díjat. Ezt meghaladóan a felek viselik az eljárás során felmerült költségeiket.
A határozat ellen fellebbezésnek, újrafelvételi és méltányossági eljárásnak helye nincs. A határozat felülvizsgálatát annak kézhezvételétől számított 15 napon belül a Fővárosi Bíróságtól keresettel lehet kérni. A keresetlevelet és a külön jogorvoslati kérelmet a Fővárosi Bírósághoz címezve, de a Döntőbizottsághoz kell benyújtani. A keresetlevél benyújtásának a határozat végrehajtására nincs halasztó hatálya.

INDOKOLÁS

A Döntőbizottság a közbeszerzési eljárásban és a jogorvoslati eljárásban keletkezett iratok, valamint a felek írásbeli és tárgyalási nyilatkozatai alapján az alábbi tényállást állapította meg.
Budapest Főváros Önkormányzata 2006. április 11-én támogatási szerződést kötött a Foglalkoztatási és Munkaügyi Minisztériummal a Humánerőforrás-fejlesztés Operatív Program keretében az észak-pesti régióban hét szakképzést folytató szakiskola és szakközépiskola együttműködésének elősegítése, a gyakorlati kapacitások gazdaságos és célszerű kihasználása érdekében. A projekt keretében kiépülő központban kialakításra kerül egy fejlett technológiával berendezett tanműhely és laboratórium, e-szolgáltató központ, amely alkalmas a munkaerőpiac igényei szerinti modulrendszerű oktatásra, a csúcstechnológiás szimulációkra. A projekt megvalósítása érdekében hozták létre az ajánlatkérőt mint non-profit szervezetet, amely a szerződésben a korábbi főkedvezményezett helyébe lépett. A projekt befejezésének időpontja: 2008. május 30.
Ajánlatkérő 2007. június 19-én a Kbt. IV. fejezete szerinti nyílt közbeszerzési eljárást indított a rendelkező részben meghatározott árubeszerzés tárgyában. Ajánlatkérő az ajánlati felhívását az Európai Unió Hivatalos Lapjában 2007/S 115- 141490 számon tette közzé.
Ajánlatkérő a felhívásban meghatározta a beszerzés tárgyát, valamint a részvételi feltételeket és az alkalmassági követelményeket, valamint azok igazolásának módját. Ajánlatkérő a részekre történő ajánlattételt lehetővé tette: összesen 8 részt határozott meg, a részeket az egyes laboratóriumokba, műhelyekbe telepítendő árucsoportonként alakította ki.
Ajánlatkérő az ajánlati felhívás II. fejezetében a – jogorvoslati kérelemmel érintett – 2., 4. és 5. részek tekintetében a szerződés szerinti mennyiséget az alábbiak szerint határozta meg:
2. rész: autószerelő-laboratórium eszközeinek, berendezéseinek szállítása és telepítése.
Mennyiség:
– Tachográfvizsgáló berendezés, 1 db,
– futóműholtjáték-vizsgáló, 1 db,
– leszerelés nélküli féktárcsa-felszabályozó berendezés, 1 db,
– görgős fékpad, 1 db,
– emelő, 1 db,
– 3 dimenziós, 8 CCD-kamerás, futómű-beállító (személygépjárművekhez), 1 db,
– görgős teljesítménymérő pad, 1 db,
– lézeres futómű-beállító berendezés tehergépjárművekhez, 1 db,
– kerékkiegyensúlyozó (tehergépjárművekhez), 1 db,
– haszongépjármű tüzelőanyagellátórendszer-vizsgáló, 1 db,
– dízeladagoló-vizsgáló próbapad, 1 db,
– légfékteszter, 1 db.
4. rész: gépjármű-elektronikai műszerész laboratórium eszközeinek, berendezéseinek szállítása és telepítése.
Mennyiség:
– Gépjárművizsgáló rendszer, 5 db,
– gépjárművek vezérlőegységeit ellenőrző készlet, 5 db,
– energiaellátó blokk, 4 db.
5. rész: karosszérialakatos-műhely eszközeinek, berendezéseinek szállítása és telepítése.
Mennyiség:
– Standard hidraulikus készlet, 1 db,
– standard egyengetőrendszer, 1 db,
– külső keret, 1 db,
– húzatópad, 1 db,
– karosszérialemez-egyengető rendszer, 1 db,
– ellenálláshegesztő és -egyengető gép, 1 db.
Az elbírálás szempontja a legalacsonyabb összegű ellenszolgáltatás. A felhívás II.3) pontja alapján a teljesítés végső határideje 2007. október 15. A teljesítés helye: az ajánlatkérő székhelye. A beszerzés teljes becsült értéke nettó 392 M Ft. Az ajánlattétel határideje: 2007. augusztus 3., 10.00 óra. Ajánlatkérő az eredményhirdetés időpontját 2007. augusztus 23-ában, a szerződéskötés tervezett időpontját 2007. augusztus 31-ében határozta meg.
Ajánlatkérő beszerzési részfeladatonként külön dokumentációt is készített. A 2., 4. és 5. részek tekintetében a dokumentációk 5. sz. mellékletében a műszaki elvárásokat az alábbiak szerint határozta meg: A „Rendszer leírása” fejezetben mindhárom rész esetében a beszerzendő eszközökkel, berendezésekkel szemben támasztott általános elvárásait azonos tartalommal rögzítette: a laboratórium/műhely kialakítása a kor technológiai színvonalán egyidejűleg biztosítsa a személy- és haszongépjárművek komplex ellenőrzését, a műszaki állapot közlekedésbiztonsági előírások szempontrendszerei alapján történő munkaműveletek begyakorlását. A diagnosztikai mérőberendezések alkalmazásával biztosítottá váljanak a szakmai képzés kimeneti kompetenciái, a gyakorlati készségek, jártasságok kívánt szinten történő megszerzése, amelyek a gépjárműszerviz-állomások és javítóműhelyek speciális tevékenységeket igénylő munkahelyeinek betöltéséhez szükségesek.
A „Rendszerspecifikáció” alatt ajánlatkérő kikötötte, hogy „Az alábbi célspecifikáció műszaki szempontból az érvényes ajánlattétel feltételrendszerét határozza meg. Az itt megadott műszaki paraméterekkel egyenértékű vagy attól magasabb műszaki-technikai paraméterekkel rendelkező terméket ajánlatkérő elfogad.”
A 2. részhez készített dokumentációban a beszerzendő eszközökkel kapcsolatos elvárásait ajánlatkérő az alábbiak szerint határozta meg: a diagnosztikai és mérőberendezések feleljenek meg a hatályos 5/1990. (IV. 12.) KÖHÉM rendelet, az 1991. évi XLV. törvény és az 1/1990. KHVM rendelet előírásainak. 
A dokumentáció 13. oldalán a tachográfvizsgáló berendezés műszaki leírásában ajánlatkérő rögzítette, hogy az a görgős fékpad egyik szolgáltatására épülő vizsgáló berendezés, kiegészítve tachométer-tesztprogrammal. (..) Elektronikus tachográf- és menetíró-vizsgáló, amihez a fékpad görgőkészletével mért adatok közvetítése a fékprogramon keresztül legyen telepítve. A gépjárművet álló helyzetében a görgősoron vizsgálja.
A berendezéstől elvárt szolgáltatások között ajánlatkérő előírta a kompatibilis kerékméret-ellenőrző eszközkészletet.
A 14. oldalon a futóműholtjáték-vizsgáló berendezés műszaki leírásában ajánlatkérő rögzítette, hogy az a tengelyholtjáték- vizsgáló (futóműmozgató pad) szerelőaknára telepítve. A futóműholtjáték-vizsgáló min. terhelése 18 tonna. A berendezéstől elvárt szolgáltatások között – egyebek mellett – ajánlatkérő a következőket írta elő:
(2) oldalankénti terhelhetőség legyen min. 9 tonna,
(3) csapágyazása: siklócsapágyazás,
(6) hidraulika aggregátorteljesítménye min. 2,5 kW,
(9) a működtetéshez szükséges hidraulikaolajjal ellátott legyen (20 liter).
A 14. oldalon a leszerelés nélküli féktárcsa-felszabályozó berendezéssel szemben ajánlatkérő a következő minimumkövetelményeket írta elő:
(1) meghajtóegység, meghajtási magassága: 470–600 mm,
(5) teljesítmény: min. 3,9 kW.
A 15. oldalon a görgős fékpadberendezés műszaki leírásában ajánlatkérő rögzítette, hogy az haszongépjárműteljesítménymérő fékpad, 18 tonna min. tengelyterhelésre méretezve. A berendezéstől elvárt szolgáltatások között – egyebek mellett – ajánlatkérő a következőket írta elő:
(1) tengelyterhelés mérésére is legyen alkalmas (min. 18 t),
(2) mérleg: 0–20 t,
(9) görgőtáv: min. 400 mm.
A 15. oldalon az emelőberendezéssel szemben ajánlatkérő a következő minimumkövetelményeket írta elő:
(1) levegőmotoros, hidropneumatikus kombinált vezérléssel,
(4) „Fogáskedvező kialakítás” a leeresztőorsón,
(8) emelési magasság: legalább 1200 mm,
(9) emelési idő: min. 35 sec.
A 16. oldalon a 3 dimemiós, 8 CCD-kamerás, futómű-beállító berendezéssel szemben a minimumkövetelmények között ajánlatkérő előírta, hogy a berendezés adatbázisa tartalmazza min. 15 000 jármű vonatkozó adatait, az adatfrissítés legyen smart card formában is elérhető.
A 18. oldalon a lézeres futómű-beállító berendezéssel szemben előírta, hogy az legyen szabadalmazott lézertechnika, elektronikus függőlegesség érzékeléssel, függetlenül a padlózattól. A mérés helye ne igényeljen különleges kialakítást, egyenetlen padló, kedvezőtlen fényviszonyok mellett is alkalmazható legyen.
A 19. oldalon a kerékkiegyensúlyozó (tehergépjárművekhez) berendezéssel szemben a minimumkövetelmények között ajánlatkérő előírta, hogy annak statikus, dinamikus kiegyensúlyozása legyen 8”–24”-ig.
A 20. oldalon a légfékteszter berendezés műszaki leírásában ajánlatkérő rögzítette, az tegye lehetővé a nagynyomású légfékszerkezeten a tömítettség, légtartályok nyomása, kivezérelt nyomások, levegőveszteség, nyomásszabályozók, vákuumos fékszervók működésének ellenőrzését.
A 4. részhez készített dokumentáció 13. oldalán a gépjármű- vizsgáló rendszerrel kapcsolatos elvárásait ajánlatkérő – egyebek mellett – az alábbiak szerint határozta meg: gépjárművek és motorkerékpárok villamos hálózatának és a hálózat elektromos rendszeregységeinek komplex diagnosztikai vizsgálatára terheléssel és anélkül, külső energiaforrás, illetve a gépjármű saját energiaforrása alkalmazásával. A rendszer rendelkezzen típusazonos vizsgálati adatbázissal és a mért értékek összevetésének, archiválásának, később is beazonosítható módon történő reprodukálásának képességével. A mérőegység legyen alkalmas szélsőséges időjárási viszonyok közötti üzemeltetésre. Megbízható működés a tápfeszültség 8–45 V értékek és (–20, +40) °C hőmérsékleti tartományokban.
A 15. oldalon az energiaellátó blokk berendezés esetében a funkcionális elvárásai körében ajánlatkérő rögzítette, hogy az gépjárműveken és motorkerékpárokon végrehajtott ellenőrzések során a diagnosztikai műszerpark és technológiai műveletsor energetikai igényeinek a biztosítására szükséges. A berendezés rendelkezzen egyen- és váltóáram-teljesítmény szükséglethez pozicionált típuscsatlakozó aljzatokkal, vákuumlevegős elszívórendszerrel és két munkaállomás magasnyomású kondicionált levegőellátási pontokkal. A berendezéssel szemben ajánlatkérő a következő minimumkövetelményeket írta elő:
(2) a lengőkar által kiszolgált munkaterület sugara 0,1–6 m, 180°-os szögtartományban,
(4) porelszíváshoz mobil, adapterrel csatlakoztatható egységgel készletezett legyen energiablokk-páronként (összesen 2 db porelszívó egység),
(5) hálózati feszültség: 240/50 V/Hz, 25 A áramerősséggel,
(6) egyenfeszültség: 6–12–24 V, 80 A.
Az 5. részhez, készített dokumentációban a beszerzendő eszközökkel kapcsolatos elvárásait ajánlatkérő – egyebek mellett – az alábbiak szerint határozta meg:
A 13. oldalon standard hidraulikus készlet műszaki leírásában ajánlatkérő rögzítette, hogy az különböző típusú közepes teherautók, személy- és haszongépjárművek alváz-, kocsiszekrény-, vezetőfülke-, nyitott vagy zárt szerkezetű felépítményelemek sérüléseinek alakváltozással együtt járó roncsolás mentes, húzatással történő helyreigazítás munkaműveleteinek gyakoroltatására legyen alkalmazható. A költséghatékony üzemfenntartás biztosítása érdekében elvárás a „standard” jellegű kialakítás, valamint alacsony ráfordítási rátával történő továbbfejleszthetőség, amellyel a hosszú távú felhasználtság, csereszabatosság fenntartható.
Az elvárt műszaki-technikai képességek körében ajánlatkérő előírta, hogy a készlet legyen alkalmas a tehergépjárművek fülkéinek javítására, továbbá a húzatópaddal vagy a padozatba süllyesztett húzatókerettel való kombinációra. A beszerzés mennyisége: „alapkészlet a rendszeresített típustartozékokkal, 1 db” és „húzatótorony, 2 db”.
A 14. oldalon a standard egyengetőrendszerrel kapcsolatos elvárások között ajánlatkérő kikötötte, hogy a készlet legyen alkalmas gépjármű szerkezeti elemek alakváltoztatásainak helyreállításához szükséges nagyságú és irányú erőhatások létrehozására, továbbá legyen készletezve a biztonságos rögzítést, javítást elősegítő eszközökkel. A beszerzendő eszközök között ajánlatkérő előírta a min. 10 t teherbírású 1,8 m és 2,4 m lánckészletet.
A 15. oldalon a külső (lehorgonyzó) keret berendezéssel szemben a minimumkövetelmények között ajánlatkérő előírta, hogy a keretrendszer külső kerete max. 12 210 × 6210 mm, a belső kerete legalább 10 320 × 3210 mm legyen, és ez a műhely aljzatbetonjába lesz beépítve.
A 16. oldalon a húzatópad berendezéssel szembeni elvárásai között ajánlatkérő rögzítette, hogy az kiegészítő standard elemek kombinált felhasználásával tegye lehetővé a kívánt szintű javítás igényeinek megfelelő helyreigazító műveletek kivitelezését. Az oktatási folyamat kívánt szintjén segítse elő a javító műveletek végrehajtása során elvárható csapatmunka-szellem kialakulását. A berendezéssel szemben ajánlatkérő a következő minimumkövetelményeket írta elő:
(4) a húzatópad tengelye öntött vasból készült orsós kivitelű, amelynek a magassága is állítható,
(5) szükség esetén a pad illeszthető legyen egy ollós emelőhöz.
A 16. oldalon a karosszérialemez-egyengető rendszer tekintetében ajánlatkérő rögzítette, hogy a berendezést a karosszéria külső burkolatán nehezen vagy nem hozzáférhető helyeken keletkezett élesebb, merevebb deformációk helyreigazítására fogja alkalmazni a sérült elemrész megbontása nélkül. Műszaki elvárásai között előírta, hogy a berendezés legyen alkalmas multispot készülékhez való csatlakoztatásra.
A 17. oldalon az ellenállás-hegesztő és -egyengető géppel szemben ajánlatkérő a következő minimum-követelményeket írta elő:
a) hegesztőberendezés inverteres technológiával rendelkezzen,
b) rendelkezzen pisztollyal és fogóelektródákkal,
c) programozható hegesztési idő pisztolyon és fogón,
d) választható hegesztési mód,
e) min. hegesztési teljesítmény rövid áram transzformátor 20 000 A,
f) hegesztőáram min. 10 000 A,
g) hegesztőteljesítmény min. 60 kVA,
h) választható lemezvastagság,
i) egyoldalú lemezvastagság: 1,1 mm,
j) kétoldalú lemezvastagság: 2,8 mm,
k) túlmelegedés elleni védelem,
l) hűtés, levegővel,
m) csatlakozókábel: Æd min. 10 mm.
Ajánlatkérő a felhívásban meghatározott időpontban, 2007. július 9-én helyszíni bejárást tartott. Az arról felvett jegyzőkönyv tanúsága szerint az ajánlattevők nem tettek fel érdemi kérdést, a csatolt jelenléti ív adatai alapján a bejáráson a kérelmező nem vett részt.
Kérelmező 2007. július 2-án terjesztette elő jogorvoslati kérelmét. A hiányok pótlását követően a Döntőbizottság 2007. július 5-én indította meg a jogorvoslati eljárást. Kérelmező a tárgyaláson pontosított kérelmében kérte a 2., 4. és 5. részek tekintetében a jogorvoslati eljárás lefolytatását, a jogsértés megállapítását, az ajánlati dokumentáció megsemmisítését és ajánlatkérő kötelezését az igazgatási szolgáltatási díj viselésére. Kérelme általános indoklásában előadta, hogy szerinte ajánlatkérő az egyes eszközök és berendezések műszaki leírását oly módon határozta meg, hogy azzal egyes ajánlattevőket, illetve árukat az eljárásból kizár, illetve indokolatlan hátrányos megkülönböztetést ér el, míg más ajánlattevőket és árukat előnyben részesít. Az ajánlatkérő olyan típusú, illetve olyan mértékű műszaki paramétereket határoz meg, amelyek indokolatlanok, egyes árukat – néha technikailag jóval fejlettebbeket – a versenyből kizár.
Az egyes részekhez kapcsolódó ajánlati dokumentációk vonatkozásában kérelmező az alábbi konkrét kifogásokat terjesztette elő:
2. rész:
I/1. Ajánlatkérő kikötötte, hogy a megajánlásra kerülő tachográfvizsgáló berendezés a fékprogramon keresztül legyen telepítve. Kérelmező szerint ez a kikötés felesleges és érthetetlen. A görgős fékpadon kívül is lehet tachográfvizsgáló berendezést szállítani, illetve egy berendezés is tudja egymással párhuzamosan futtatni a két programot. Azáltal, hogy az ajánlatkérő a fékprogramon keresztül telepített vizsgálati rendszert kér, egyes ajánlattevőket indokolatlanul előnyben részesít, míg másokat kizár az versenyből. A tachográf-ellenőrző program a fékpadra telepített különálló szoftver, a fékpad kiegészül a tachográf-ellenőrzéshez szükséges eszközökkel, tehát mind a fékpad, mind a tachográfberendezés ellenőrzéséhez különböző eszközök szükségesek. A két berendezés elkülönítetten is funkcionál, így kérelmező szerint az ajánlatkérő által megfogalmazott beszerzési igénynek megfelel az is, ha a készüléket és a szoftvert külön-külön szállítják, és ugyanarra a munkaállomásra telepítik. A tachográfvizsgálat elvégzését egyetlen jogszabály sem köti a fékekkel együtt történő vizsgálathoz, és kérelmező ismeretei szerint jelenleg Magyarországon csak egy cég forgalmaz összeépítetten eszközt és szoftvert, ezért a kiírás sérti az esélyegyenlőség alapelvét.
1/2. A tachográfvizsgáló berendezés esetében ajánlatkérő kiköti a kompatibilis kerékméret-ellenőrző eszközkészlet megajánlását is. Ezen kikötés sérti a Kbt. alapelvi rendelkezéseit, mivel az ajánlattevők nem tudhatják, hogy milyen kerékméretekre, és milyen eszközöket tartalmazó eszközkészletre kell ajánlatot tenni. Mivel nincs egységes tartalom, ezért az egyes ajánlattevők akár teljesen eltérő kerékméretekre és eszközállományra adhatnak ajánlatot, tehát a megajánlások nem összehasonlíthatóak. Ajánlatkérő nyilatkozata nem helytálló atekintetben, hogy tachográfvizsgáló berendezés típusa dönti el, hogy melyik a kompatibilis kerékméret ellenőrző eszközkészlet, mivel a fékpadtól függ, hogy milyen eszközkészletet kell szállítani. Ajánlatkérő azonban nem határozta meg, hogy milyen méretű kerekek futtathatók a fékpadon, a fékpad specifikációjában a görgőtávnak kizárólag az alsó határát határozta meg 400 mm-ben. Ajánlatkérő nem határozta meg, hogy mekkora lehet a legnagyobb görgőtáv, ezért a kiírás tartalma hiányos, mivel nincs meghatározva az a futtatható kerékméret tartomány, amelyhez a kerékméret-ellenőrző készüléknek alkalmazkodnia kell.
I/3. A futóműholtjáték-vizsgáló berendezés esetében ajánlatkérői előírás szerint olyan berendezést kell megajánlani, amely esetében a min. terhelés 18 tonna. Magyarországon a megengedett tengelyterhelésekről a közúti járművek forgalomba helyezésének és forgalomban tartásának műszaki feltételeiről szóló 6/1990. (IV. 12.) KöHÉM rendelet rendelkezik. A rendelet 7. § (1) és (6) bekezdései értelmében a jármű tengelyterhelése fúvott gumiabronccsal felszerelt jármű esetében a 10 tonnát, útkímélő tengely esetében a 11 tonnát, továbbá az autóbusz útkímélő tengelyének tengelyterhelése a 11,5 tonnát nem haladhatja meg. Azoknál a járműveknél, amelyeknél a megengedett legnagyobb tengelyterhelés szempontjából egy tengelynek minősülő elrendezésben:
a) két független kerékfelfüggesztésen együttesen négy vagy több kerék, ill. kerékpár van, és ezek középsíkjainak tengelyirányban mért egymástól való távolsága legalább 0,65 m,
b) három vagy több független felfüggesztésű kerék vagy kerékcsoport van az (1) és (2) bekezdésben meghatározott megengedett legnagyobb tengelyterhelés 20%-kal túlléphető.
A hatályos jogszabályi rendelkezések alapján a maximális tengelyterhelés 13,8 tonna lehet.
Fentiekre tekintettel az ajánlatkérő 18 tonnás tengelyterhelési elvárása egy oktatási célra felhasználni kívánt berendezés esetében irreális és jogsértő. Ajánlatkérő ezzel a kikötéssel indokolatlan műszaki követelményt támaszt, és ezáltal egyes árukat a versenyből kizár, másokat indokolatlan előnyben részesít, elfogadhatatlan az oldalankénti min. 9 tonna terhelhetőség is.
I/4. Ugyancsak a futóműholtjáték-vizsgáló berendezéssel kapcsolatos kifogás, hogy az ajánlatkérő több olyan műszaki paramétert is meghatároz, amely indokolatlanul korlátozó, vagy szükségtelen.
Előírta, hogy olyan berendezés ajánlható meg, amelynek a csapágyazása siklócsapágyas. A berendezés csapágyazása irreleváns, nem befolyásolja a készülék műszaki paramétereit, teljesítményét, a teljesítést. Ezzel a megkötéssel a versenyt korlátozza, és kizárja az egyéb csapágyazású berendezéseket. Közölte, hogy a siklócsapágyazás hátrányai miatt fejlesztették ki a gördülő csapágyazást: mozgás közben kisebb az ellenállás, emiatt kisebb az energiaigény, stb.
Ajánlatkérő a hidraulika aggregátorteljesítményét min. 2,5 kW-ban határozza meg. Jelenleg a piacon található berendezések már 2,2–2,3 kW teljesítménytől megtalálhatóak, és tökéletesen teljesítik az elvárt feladatokat. A 2,5 kW minimum meghatározása indokolatlanul magas, több potenciálisan megajánlható árut is kizár a versenyből.
Ugyancsak indokolatlanul magas a 20 liter hidraulikaolajjal való ellátottság megkövetelése is, ugyanis jelenleg a piacon megtalálható berendezések átlagos hidraulikaolaj tartálya 18–25 liter között mozog. Ennek megfelelően az ajánlatkérő mivel csak a 20 l-es tartályt fogadja el, sérti a Kbt. 58. § (7) bekezdés első fordulatát.
I/5. A leszerelés nélküli féktárcsa-felszabályozó berendezés esetében a meghajtóegység meghajtási magasságának meghatározása ugyancsak sérti a Kbt. előírásait. Jelenleg a piacon több olyan készülék is található, amely a megjelölt 470–600 mm-es tartománynál jóval szélesebb tartományt is képes lefedni. A jelenlegi meghatározás szerint ajánlatkérő csak olyan berendezést fogad el, amelynél a meghajtási magasság mm-re pontosan megegyezik a megjelölt tartománnyal. Ez a megkötés indokolatlan és versenykorlátozó. Kérelmező tudomása szerint jelenleg a piacon egyetlen olyan készülék található, amely kizárólag ebben a tartományban működik.
Kérelmező szerint sérti a Kbt. alapelveit, és a Kbt. 58. § (7) bekezdését a 3,9 kW teljesítmény előírása. Kérelmező azt kifogásolja, hogy ajánlatkérő egzakt értéket határozott meg, nem egy teljesítménytartományt. Szerinte figyelembe kell venni azt, hogy egy adott berendezés teljesítménye sok más külső és egyéb funkcionális vagy működtetési körülménytől is függ, ezért egy adott gépnek a teljesítménye is egy bizonyos tartományban mozog. Ha változik a teljesítmény, akkor az valamennyi paraméter esetében eltérést eredményez, jelenleg a piacon több olyan készülék is van, amely 3,5–4,2 kW tartományban működik.
I/6. A görgős fékpad megkövetelt min. 18 tonnás tengelyterhelése a jogorvoslati a kérelem I/3. pontjában ismertetett indokok alapján jogsértő. Az előírásnak ellentmond a következő sorban szereplő azon kikötés, mely szerint a mérési tartománynak 0–20 tonna között kell lennie. Ajánlatkérő ezt azzal indokolta, hogy ennél nagyobb méret nem fér el. A padok alá épített tengelyterhelés-mérő bélyegek méretei ajánlatkérő ezen állítását nem igazolják, mivel a bélyeg mérete a terhelhetőségtől csak igen csekély mértékben függ. A gyakorlatban – pl. az állandó felépítménnyel szerelt speciális járművek, ahol az önsúly alig kisebb az össztömegnél – azonban a maximális tengelyterhelés a 13 tonnát nem lépi túl. Ennek útkonstrukciós okai vannak. Az ennél nagyobb tengelyterhelésű járművek a méreteik miatt a fékpadon nem vizsgálhatóak, illetve ha a nyomtáv ezt megengedi, akkor is üresen állíthatók a fékpadra. Ezen állapotukban azonban a tengelyterhelésük jóval a megengedett érték alatt van. A beszerzés tárgyának meghatározásából egyértelműen kitűnik, hogy többféle fajtájú, eltérő súlyú gépjárműveket kell a berendezésnek mérnie. Ezért kérelmező álláspontja szerint jogsértő, hogy csak a 18 tonna feletti gépjárművek tengelyterhelésének mérésére alkalmas eszközt fogad el ajánlatkérő.
Ugyanezen indokokból sérti a Kbt. rendelkezéseit a mérleg megkövetelt 20 tonnás terhelhetősége is.
A min. 400 mm-es görgőtávra előírt paraméter is jogsértő, mivel ajánlatkérő nem határozta meg a felső értéket.
I/7. Az emelővel kapcsolatos előírás három elem tekintetében: a levegőmotoros vezérléssel kapcsolatos előírás, a fogáskedvező kialakítással kapcsolatos előírás, valamint a minimális emelési idővel kapcsolatos előírás jogsértő. 
Ajánlatkérő levegőmotoros berendezést ír elő, ugyanakkor nincs racionális indok arra, hogy miért nem fogadja el az elektromotoros emelőt. A tanműhelynek nagyteljesítményű kiépített elektromos hálózattal kell rendelkeznie, másként nem biztosítható a fékpad és a teljesítménymérő pad üzemeltetése. Az emelő működtetésének energiaigénye ezekhez képest elhanyagolható. Az érintésvédelmi felülvizsgálat, a hálózatfejlesztés többletköltségeire vonatkozó ajánlatkérői hivatkozás kérelmező szerint nem fogadható el, mivel a fékpadnak és a görgős teljesítménymérő padnak hálózatfejlesztés nélkül is van energiaigénye, az érintésvédelmi felülvizsgálat rendszeres elvégzését pedig jogszabály írja elő akkor is, ha csak kis teljesítményű izzó fogyasztó működik. Ennek költsége valóban függ a csatlakozási pontok számától, de ez a szám egy ilyen felszereltségű tanműhelyben olyan nagy, hogy néhánnyal több csatlakozási pont a költségeket nem befolyásolja észrevehetően. A kábelezés és szerelvényezés többletköltsége sem mérvadó, a csekély számú csatlakozások utólagos beépítésének költsége elhanyagolható az ilyen kiépítettségű elektromos hálózatnál. 
Az a műszaki feltétel, amely szerint: „fogáskedvező kialakítás” a leeresztő orsón, sérti az alapelveket. Az ajánlattevő nem tudja eldönteni, hogy mit kell vagy lehet „fogáskedvező kialakítás”-nak tekinteni, milyen berendezésre lehet ajánlatot adni, illetve mely esetben mondhatja az ajánlatkérő, hogy a megajánlott készülék megfelel-e ezen követelményeknek, vagy sem. Ajánlatkérő szubjektív módon értékelhet, minősíthet, ez sérti az egyenlő bánásmódra vonatkozó előírásait, a megajánlott készülékek e tekintetben nem összehasonlíthatóak. 
Ugyancsak az emelővel kapcsolatban, de már az ajánlatkérő által előírt emelési idő min. 35 sec. Az ajánlatkérői elvárás szerint ha valamely ajánlattevő ettől gyorsabb sebességű, pl. 30 sec sebességű berendezést ajánl meg, azt már nem fogadja el. Az ajánlatkérő éppen a nagyobb teljesítményű, technikailag fejlettebb berendezéseket részesíti hátrányban.
I/8. A 3 dimenziós, 8 CCD-kamerás, futómű-beállító (személygépjárművekhez) berendezés esetében az ajánlatkérő azt várja el, hogy a berendezéshez az adatfrissítés legyen smart card formában is elérhető. Ajánlatkérő ezen előírásával indokolatlanul szűkíti a megajánlható berendezéseket, és a fejlettebb berendezéseket értékeli hátrányosan. A dokumentáció alapján nem ajánlható meg olyan készülék, amely kizárólagosan más módon, így az interneten keresztül, floppy disken, CD-vel vagy pen drive egységgel, USB-porton keresztül frissíthető, csak azért, mert ahhoz már adott esetben nem tartozik smart card.
I/10. A lézeres futómű-beállító berendezés esetében megkövetelt „szabadalmazott lézertechnika” kitétel korlátozza a versenyt, és szubjektívvé teszi az értékelést.
Ajánlatkérő nem utalt arra, hogy mit tekint szabadalmazott lézertechnikának. Nem állapítható meg, hogy mely szabadalom az, amelyet ajánlatkérő elvár, mikor került bejegyzésre, kizárólagosság terheli-e az adott technikát, illetve az arra alapozott termékeket. Nem rendelkezik arról sem ajánlatkérő, hogy az egyenértékűséget, annak igazolását elfogadja-e, és ha igen, milyen módon. 
A berendezéssel kapcsolatban ajánlatkérő előírja, hogy az egyenetlen padlón és kedvezőtlen fényviszonyok mellett is alkalmazható legyen, ugyanakkor nem rendelkezik arról, hogy mit tekint egyenetlen padlónak és kedvezőtlen fényviszonyoknak. Ez a hiányosság kérelmező szerint azt eredményezi, hogy az ajánlattevők nem azonos feltételekkel tudnak ajánlatot benyújtani, a megajánlott készülékek e tekintetben összehasonlíthatatlanok, ezért az előírás sérti a Kbt. alapelveit.
I/11. A kerékkiegyensúlyozó berendezés esetében a megjelölt statikus, dinamikus kiegyensúlyozási tartomány irreális. A megjelölt 8''–24'' tartomány értelmetlen. A beszerzés tárgya szerinti berendezést tehergépjárművekhez kívánják használni. A 12''-os kerékméret (ilyen pl. a kis Polski típusú személygépkocsi kereke) alatti tartomány meghatározása sem műszakilag, sem szakmailag nem indokolt. A vizsgálati tartomány ezen meghatározása indokolatlanul zár ki olyan árukat, amelyek eltérő vizsgálati tartományt produkálnak, de azokkal a tehergépjárművek esetében a szükséges vizsgálatok ugyancsak elvégezhetőek.
1/13. A légfékrendszer esetében az a követelmény, hogy a megajánlásra kerülő készülék legyen alkalmas „vákuumos fékszervók működésének ellenőrzésére” műszakilag indokolatlan, és a kérelmező szerint csak a verseny korlátozását szolgálja, ezáltal ajánlatkérő jogsértő módon zár ki egyes termékeket a versenyből. A beszerzés tárgya jelen esetben M2 és M3 kategóriájú autóbuszok és teherautók légfékrendszerének vizsgálatára vonatkozik. Ezen járművek légfékrendszere túlnyomással működik, ún. túlnyomással segít rá a fékerőre, tehát vákuum nem keletkezik. Vákuumos fékszervók ezekben a gépjárművekben nincsenek, csak a személygépjárművekben, azon belül is elsősorban a benzines kivitelben vannak.
4. rész:
II/1. Kifogásolja, hogy ajánlatkérő a gépjárművizsgáló rendszer tekintetében olyan előírást tett, mely szerint csak 8–45 V tápfeszültségi működési tartományban működő készülékeket tekinti megbízható működésűnek. Kérelmező szerint a megjelölt tartománytól eltérő – annál kisebb vagy nagyobb – tápfeszültségű tartományban működő berendezések működése is megbízható, ezért ajánlatkérő indokolatlanul zár ki egyes, a megadottól eltérő tartományban mozgó tápfeszültséggel működő berendezéseket a versenyből.
II/2. Kérelmező kifogásolja az energiablokkal kapcsolatos ajánlatkérői előírást a tekintetben, hogy a lengőkar által kiszolgált munkaterület sugara eltúlzott, a 6 méteres maximum műszakilag sem indokolt. Egy felsőkategóriás nagy személygépkocsi esetében is legfeljebb 5 méter indokolt, egy motorkerékpáresetében pedig ennél is jóval kevesebb.
II/3. Az energiablokk megkövetelt „25 A” hálózati feszültsége és „80 A” egyenfeszültsége is sérti kérelmező szerint a Kbt. 58. § (7) bekezdését, mivel ilyen konkrét feszültségadatokkal csak konkrét készülékek rendelkeznek. A konkrét adatok meghatározása a feladatot ellátni képes, megbízható, de más feszültségen működő árukat kizár a közbeszerzésből. Közölte, hogy ajánlatkérő a dokumentációban a hálózati feszültségre és az egyenfeszültségre egzakt értékeket adott meg, nem pedig „tól”–„ig” határokat.
II/4. Az energiablokk esetében a mobil porelszívó egység előírása műszakilag szükségtelen, és indokolatlan megkülönböztetést tesz az áruk között. A jelen részben ajánlatkérő elektronikus berendezéseket szerez be, amelyek működtetése során nem keletkezik por, a gépeknek nincsen szükségük porelszívásra. A megkövetelt porelszívót karosszérialakatos műhelyekben szokták használni, nem az elektronikai műszerész laboratóriumokban.
5. rész:
III/1. Ajánlatkérő a standard hidraulikus készlethez az alábbi kikötést tette: „alapkészlet a rendszeresített típustartozékokkal”.
Kérelmező szerint a felvezető szövegből kitűnik, hogy ajánlatkérő különböző típusú teherautók, személy- és haszongépjárművek, nyitott vagy zárt felépítmények sérüléseinek alakváltozással együtt járó roncsolásmentes, húzatással történő helyreigazítás munkaműveletek gyakorlására kívánja a berendezést beszerezni.
Kérelmező azt sérelmezi, hogy ajánlatkérő nem határozta meg, hogy az alapkészlet személygépkocsira, haszongépjárműre vagy teherautóra vonatkozzon. Ezen belül típust sem határozott meg. Kérelmező szerint ez azért fontos, mert ahány típus, annyi alapkészlet, mivel minden típus saját alapkészlettel rendelkezik. Az alapkészlet fogalmának, tartalmának meg nem adása azt eredményezi, hogy az ajánlattevők nem azonos feltételek mellett tudnak ajánlatot tenni, és ez sérti a Kbt. alapelveit. A műszaki ajánlatok nem lesznek összehasonlíthatóak, és ez szubjektív értékelésre ad lehetőséget.
III/2. Ajánlatkérő a standard egyengetőrendszernél előírta a lánckészlet hosszát. Kérelmező szerint ez a meghatározás sérti a Kbt. 58. § (7) bekezdését, mert indokolatlanul tesz különbséget a jelenleg a piacon található lánckészletek hossza között. A piacon több, a kívánt funkciót elérő lánckészlet kapható, de kérelmező szerint a megjelölt méretben csak egy gyártó termékei kaphatóak. Indokolatlan megszorítást jelent a láncméret cm-pontossággal történő meghatározása, sőt figyelembe véve az összes itt meghatározott paramétert is, az elvárt hosszúságú lánckészletet kizárólag egyetlen cég tud szállítani. A láncot adott méretben kell megrendelni, a gyártó által meghatározott termékkínálatból. A gyári szállítási ajánlatok nem teszik lehetővé, hogy a megrendelő a lánc hosszát cm-ben határozza meg. A piacon megtalálható gyárilag kiszerelt 2–3 méteres láncok mindegyike megfelel a műszaki követelményeknek.
III/3. Kérelmező szerint a külső keret külső és belső méreteinek mm-re pontos meghatározása ugyancsak versenykorlátozó. Jelenleg a piacon a kérelmező ismeretei szerint egyetlen olyan termék található, amely mm-re pontosan megfelel az itt meghatározott elvárásoknak. A méretek ily módon történő meghatározása indokolatlan azért is, mert ebben az esetben csak meghatározott méretű, a keret méretének megfelelő nagyságú gépjárművek állíthatóak a keretbe, míg az eszközhöz kapcsolódó általános leírás szerint többféle tehergépjármű esetén is kívánják azt alkalmazni.
III/4. A húzató pad esetében az a megkötés, hogy a húzatópad tengelyének öntöttvasból kell készülnie, sérti a Kbt. rendelkezéseit. A kérelmező szerint nincs jelentősége a húzatópad tengelye anyagának, az acélból készült tengellyel készített húzatópad ugyanúgy megfelel minden műszaki feltételnek. A gyári ajánlatok sem tartalmaznak adatot a tengely anyagára vonatkozóan. Kérelmező szerint egyetlen esetben bír jelentőséggel a tengely anyaga, ha a padot rendszeresen túlterhelik. Ajánlatkérő azonban nem jelezte a dokumentációban, hogy szélsőséges körülmények között fogja a padot használni, és ezért kell, hogy a tengely öntöttvasból készüljön.
Kérelmező szerint ugyancsak korlátozó az a megkötés, hogy a húzatópad illeszthető legyen egy ollós emelőhöz, mivel mindkét berendezés önmagában, illesztés nélkül is képes a feladatát ellátni.
III/5. A karosszérialemez-egyengető rendszer esetében az a kikötés, hogy „legyen alkalmas multispot készülékhez való csatlakoztatásra”, a kérelmező szerint sérti a Kbt. 58. § (7) bekezdését. A multispot típusú hegesztőkészülék alkalmazása a lemezegyengető rendszer mellett műszakilag és szakmailag indokolatlan, mivel a lemezegyengetési feladatokhoz a hegesztő nem szükséges, másrészt a multispot készülékhez való csatlakozás nélkül is használható külön is a lemezegyengető rendszer és a hegesztő.
III/6. Az ellenállás-hegesztő és -egyengető gép esetében meghatározott műszaki paramétereket együttesen vizsgálva kérelmező szerint megállapítható, hogy jelenleg a piacon az előírt 13 paraméternek összességében csak egyetlen gép felel meg. Ezzel szemben számos olyan eltérő paraméterekkel rendelkező termék is van, amelyek az ajánlatkérő által elvárt funkciót teljesíteni tudják. Kérelmező nem egy-egy konkrét paramétert kifogásol, hanem álláspontja szerint a műszaki paraméterek együttesen képeznek olyan feltételrendszert, amely által sérül a Kbt. 58. § (7) bekezdése. Közölte, hogy amennyiben egy paraméter értéke változna, akkor már több termék is megajánlható lenne.
Kérelmező szerint jogsértő az ajánlati felhívás II.3) pontjában a teljesítés időtartamának meghatározása is. A szerződéskötés tervezett időpontja a felhívás szerint 2007. augusztus 31., míg a teljesítési határidő 2007. október 15. Ajánlatkérő több berendezés esetében olyan speciális követelményeket rögzített, amelyek alapján a meghatározott szempontoknak való megfelelő készüléket csak egy meghatározott gyártó készülékein kívül nem lehet. A 6 hetes időtartamú teljesítési határidőnek csak az tud megfelelni, aki a készülékekkel már készleten rendelkezik, ezért akik gyártani kívánják ezeket a berendezéseket, nem tudnak határidőben teljesíteni, mivel a gyártási idő legalább 2–3 hónap. Ajánlatkérő a határidő meghatározása során megsértette a Kbt. 1. § (2) bekezdését, és a 49. § (1) bekezdését.
A Döntőbizottság kérdésére kérelmező közölte, hogy a kiírásnak megfelelő feltételek alapján legalább 2–3 hónap alatt a szerződést teljesíteni tudná.
A Döntőbizottság ideiglenes intézkedést – annak törvényi előfeltételei hiányában – nem alkalmazott.
Ajánlatkérő írásbeli és tárgyalási nyilatkozataiban kérte a jogorvoslati kérelmet mint megalapozatlant elutasítani. Közölte, hogy a dokumentáció követelményrendszerének meghatározásakor nem volt célja a verseny korlátozása, kizárólag egyetlen gyártó termékeinek előnyben részesítése, a Kbt. rendelkezéseit nem sértette meg. A beszerzés előkészítése során több tényezőt is figyelembe kellett vennie. Egyfelől a beszerezni kívánt eszközöket ajánlatkérő kizárólagosan oktatási célból szerzi be. Nem általános szervizelési, autószerelési feladatokra, hanem szemléltető- és gyakorlóeszközként fogja alkalmazni. Ebből adódóan a berendezéseken végzett mérések nem kizárólagosan az általános körülmények között végzett mérések lesznek, hanem kirívó, szélsőséges körülmények közötti mérésekre is szüksége lesz. Az eszközöket egy már meglévő oktatási épület építménybe kell telepítenie, ezért bizonyos fizikai adottságokat, korlátokat is figyelembe kellett vennie, melyek adott esetben a beszerzés tárgyát, a funkcionális paraméterek meghatározását is befolyásolják. Ezen kívül számolnia kellett a pénzügyi forrása kereteivel is, mivel a beruházást részben európai uniós támogatásból, részben az oktatási intézmények fenntartója által biztosított költségvetési keretből finanszírozza.
Közölte, hogy a dokumentációk 5. sz. mellékletében, a „Rendszerspecifikáció” fejezetben foglaltak alapján a műszaki paramétereket az érvényes ajánlattétel minimumaként határozta meg. A dokumentációban előírtaknál jobb minőségű, teljesítményű eszközök megajánlása nem kizáró körülmény.
Bejelentette, hogy a jogorvoslati kérelem alapján a dokumentációt áttekintette, és jelentős mértékben figyelembe véve a kérelmező érvéléseit, a dokumentáció egyes pontjait módosítani kívánja annak érdekében, hogy még szélesebb körű versenyt biztosítson.
Ajánlatkérő az egyes kérelmi elemek vonatkozásában érdemben az alábbi észrevételeket tette:
2. rész:
I/1. A tachográfvizsgáló berendezés fékprogramon keresztül történő telepítését az indokolja, hogy két külön berendezés telepítésére a tanműhelyben nincsen hely. A teljesítményadatokat mérő fékpadra feltelepíti a szemléltetés tárgyát képező gépjárművet és a teljesítményadatokat követően a tachográf által végezhető méréseket ajánlatkérő ugyanerre a fékpadra feltelepített gépjárművel szeretné szemléltetni a tanulóknak. Oktatástechnológiai szempontból lényeges, hogy a tanulók a két vizsgálatot egy helyen, egy időben ismerjék meg. Külön telepítés esetén a tanulóknak a tanóra alatt laboron kívül kellene a tachográfvizsgálatot bemutatni, ami lényegesen rontja az oktatás folyamatosságát. Gyakorlatilag két különálló eszköz esetében amennyiben tachográfvizsgálatot szeretnének egy gépjárművön elvégezni, akkor azt a fékpadról le kell szállítani, és egy tanpályán, vagy a forgalomban mozgó gépjárművet kell vizsgálnia, ha konkrét és valós mérési adatokat szeretne kapni. Ajánlatkérő viszont az oktatási a tematikából adódóan ezt a gépjárművet nem kívánja elmozdítani a fékpadról és ezt csak úgy tudja kivitelezni, ha a tachográfvizsgáló berendezést a fékpadhoz kapcsolódó fékprogramra telepíti, és azon keresztül nyeri ki az adatokat. Ezáltal egy fázisban mérhetők a teljesítínényadatok mellett az út-, és időadatok.
Ajánlatkérő közölte, hogy több típus is rendelkezik a fékprogramon keresztüli telepítéssel, így Beissbarth 4.2.c, AHS, Cartec, Hoffmann, Bosch, ATT, MARA.
I/2. Közölte, hogy a megajánlott tachográfvizsgáló berendezés típusa dönti el a kompatibilis kerékméret-ellenőrző eszközkészletet, ezért éppen akkor fogalmazna meg versenykorlátozó feltételt, ha meghatározná, hogy mit tartalmazzon az eszközkészlet. Nem vitatja kérelmező álláspontját, mely szerint a kerékméret határozza meg a tachográfvizsgáló berendezéshez adható eszközkészletet is. Ajánlatkérő elvárása azonban az volt, hogy ezt a komplex eszközkészletet olyan módon tudja beszerezni, hogy azok együttesen tudják mérni a teljesítményt, és kompatibilis legyen a tachográfkészülékkel, tehát mechanikai, optikai és elektronikus mérési módszerekre is alkatinas legyen. 
Közölte, hogy a tachográfvizsgáló berendezéshez konkrétan nem adott meg elvárt kerékméret-tartományt, ilyen előírás ennél a berendezésnél a dokumentációban nem szerepel. Fizikálisan azonban meghatározott, hogy milyen kerékméretekkel kell számolni az eszközkészlet összeállításánál az ajánlattevőknek, mivel a dokumentáció más pontjaiban, különösen a görgős fékpad berendezéshez tartozó műszaki leírásban, és a kerékkiegyensúlyozó berendezésnél ajánlatkérő meghatározta a minimális és a maximális kerékmérettel kapcsolatos elvárásait. Rámutat arra, hogy mivel ezek az eszközök ugyanazon teljesítménymérő laboratóriumban lesznek telepítve, a tachográfvizsgáló berendezéshez tartozó kompatibilis eszközkészlet a fenti két berendezéshez előírt minimális és maximális kerékmérethez igazítható eszközkészletet jelent. Utalt arra, hogy a görgős fékpadnál a görgőtávot min. 400 mm-ben határozta meg, amely a minimális kerékméretet adja. A kerékkiegyensúlyozó eszköznél pedig meghatározta 8''–24'' mérettartományt, így ebből már adott a maximális kerékméret is.
I/3. Ajánlatkérő szerint téves kérelmező azon állítása, mely szerint a hatályos jogszabályi rendelkezések alapján a maximális tengelyterhelés 13,8 tonna lehet, mivel a közúti áru- és teherfuvarozás az EU-előírásoknak megfelelő tengelyterhelésre vonatkozó határértékei a 4/1999. (II. 12.) KHVM rendelet szerint 10 t–44 t-ig terjednek. A fentiek ellenére ajánlatkérő jelezte, hogy ezt az előírást módosítani kívánja.
I/4. A siklócsapágyazás előírását az indokolja, hogy a különféle csapágyazások közül ez biztosítja a leghatékonyabb üzemvitelt és a leggazdaságosabb üzemeltetést (karbantartás, kenőanyagigény stb.)
Az aggregátorteljesítménnyel, illetve a hidraulikaolaj-tartály méretével kapcsolatos kérelmezői álláspontot el tudja fogadni, azonban rámutat arra, hogy a hidraulika olajtartály mérete rendkívül fontos paraméter az adott berendezés esetében, hiszen mind a hűtés, mind a kenés a tartályban tárolt olaj feladata. Ebből következően minél nagyobb egy tartály térfogata, annál optimálisabb működést tud vagy üzemeltetést tud az ajánlatkérő elérni. 
A teljesítménnyel kapcsolatos elvárásait ajánlatkérő azért tartotta szükségesnek meghatározni, mert szerinte ez a szükséges és elégséges feltétele az általa megfogalmazott funkció teljesítésének. Mivel a beszerzendő eszközt szemléltetésre fogja használni, azt az átlagostól eltérően jóval többszöri indítást, szélsőséges körülmények közötti igénybevétel fogja terhelni. Ajánlatkérő ezért biztonságosabbnak tartotta a magasabb minimumérték meghatározását.
I/5. Kérelmező tévesen állítja, hogy a dokumentáció előírásai szerint érvénytelen az az ajánlat, amely a megjelölt 470–600 mm tartománynál szélesebb tartományban képes a féktárcsát leszerelés nélkül felszabályozni. A szélesebb tartomány logikailag magában foglalja a szűkebb tartományt is, ezt dokumentáció 12. oldalán a „Rendszerspecifikáció” alcímben ajánlatkérő egyértelműen lehetővé teszi. A dokumentációban előírtnál kedvezőbb paraméterekkel rendelkező berendezéseket is elfogadja. A konkrét esetben az egyetlen kikötése az volt, hogy a meghajtási magasság maximális mérete érje el a 600 mm-t és a minimális mérete pedig a 470 mm-t. Ezt a tartományt azonban minden eszköznek teljesítenie kell.
Az egzakt teljesítményérték meghatározásával kapcsolatos kérelmezői kifogást ajánlatkérő elfogadja, és a jogorvoslati kérelemnek megfelelően kívánja a műszaki leírást módosítani.
I/6. Ajánlatkérő elismerte, hogy kérelmező helyesen értelmezte úgy a műszaki leírást, hogy az a tengelyterhelés minimális alsó határát határozta meg, a kérelmezővel e tekintetben egyetért és a dokumentációt módosítani fogja.
A görgőtávval kapcsolatos kérelmi elem tekintetében közölte, hogy a görgők mérete a terhelhetőségtől függ, az pedig a tanműhely laboratórium építészeti adottságaihoz igazított, ezért nem fogadható el kérelmező érvelése.
I/7. Ajánlatkérő a levegőmotoros működtetésű emelővel kapcsolatos előírását szakmai, oktatási és fizikai korlátaira tekintettel határozta meg. Egyfelől biztonságosabbnak tartja oktatási szempontból a levegőmotoros, mint az elektromotoros mozgatást, mivel ez utóbbi esetben áramütés veszélyes közegben kellene az oktatóknak szemléltetést végrehajtaniuk. Figyelembe kell vennie azt is, hogy a tanműhely eleve kiépített központi sűrítettlevegő-hálózattal rendelkezik. A rendelkezésre álló központi levegőrendszer gazdaságtalanná teszi egy elektromos hálózat kiépítését, figyelembe véve az érintésvédelmi vizsgálat, a kábelezés és szerelvényezés, valamint a hálózatfejlesztési hozzájárulás többletköltség igényét. Az elektromotoros mozgatáshoz vagy az elektromos hálózatot, vagy elektromos hálózati csatlakozási végpontot kellene kiépítenie. Ajánlatkérő figyelembe vette azt is, hogy a levegőmotoros emelő üzemeltetése is – áramfelvétel szempontjából – jóval olcsóbb lenne a számára, és ez sem elhanyagolható szempont. A levegőmotoros vezérlés pneumatikus, kompresszor motoros vezérlést jelent, és ez többlet energiaigényt vagy újabb hálózat kiépítését, illetőleg a meglévő bővítését igényelné.
A fogáskedvező kialakítással kapcsolatos előírással kapcsolatosan ajánlatkérő előadta, ez a kitétel nem a kényelmesebb használatra utal, hanem a biztonságosabb működtetést segíti elő, mely rendkívül fontos szempont egy, a tanulók számára fenntartott helységben történő üzemeltetés során. Ajánlatkérő ezen előírásával egyfajta többletelvárást fogalmazott meg az ajánlattevők felé. Az alapvető feltétel, hogy az ajánlattevők csak olyan berendezéseket ajánlhatnak meg, amely a vonatkozó európai és hazai szabványoknak és műszaki követelménynek megfelel. A fogáskedvező kialakítás előírásával az alapkövetelményeken felüli elvárást fogalmazott meg, kifejezetten a berendezés üzemeltetéséhez kapcsolódóan. Ajánlatkérő ugyanakkor közölte, hogy a többletigényének pontos tartalmát vagy arra utaló előírást a dokumentáció nem tartalmaz.
Az emelési idővel kapcsolatos előírás tekintetében ajánlatkérő közölte, hogy szerinte azt a kérelmező tévesen értelmezte, min. 35 s emelési idő nem azt jelenti, hogy 35 s vagy annál hosszabb időtartam alatt kell az adott emelési tevékenységet elvégezni. Ajánlatkérő kifejezetten úgy írta elő a sebességgel kapcsolatos minimum elvárását, hogy legalább milyen gyorsnak kell lenni az emelési folyamatnak. Érvényes ajánlat tehető olyan berendezéssel is, amely a megadott értékénél gyorsabb, tehát rövidebb idő alatt emeli fel ugyanazt a tárgyat, 35 s emelési időnél kevesebb emelési időt vesz igénybe, a nagyobb emelési sebesség logikailag teljesíti a megjelölt küszöbértéket.
I/8. Ajánlatkérő a smart card csatlakoztathatósággal kapcsolatosan előadta, hogy előremutató technológiai megoldást kívánt választani, figyelemmel a pénzügyi kereteire és a felújítással kapcsolatos jövőbeni várható korlátaira. Fontosnak tartotta azt az ajánlatkérő, hogy olyan hordozóközeget válasszon az adatfrissítésre, amely ellenáll a különböző külső fizikai hatásoknak, pl. a mágneses impulzusoknak. A berendezéseknek hordozható, nem helyhez kötött és bármilyen USB-porthoz kompatibilis módon csatlakozhatónak kell lenniük. A smart card lehetőséget ad arra is, hogy ne csak numerikus adatokat, hanem képi adatfájlokat is tudjon rögzíteni, nagy méretű adatbázis azonnali és folyamatos frissítését tudja elvégezni. A piacon jellemző már olyan emelők jelenléte, amelyek smart cardos csatlakozással is rendelkeznek, ezek aránya ajánlatkérő becslése szerint a termékválaszték 40%-a. Ez az arány a technológia fejlődését és az innovációt figyelembe véve valószínűleg emelkedni fog. Ajánlatkérő álláspontja szerint szakmailag indokolt ezen előírása, azonban a beszerzés eredményes megvalósításához rendelkezésre idő rövidségére tekintettel a dokumentációt e körben módosítani kívánja.
I/10. Ajánlatkérő közölte, hogy a lézeres futómű-beállító berendezésnél csak az az elvárása, hogy a berendezésekbe beépített lézertechnika minden biztonsági előírásnak megfeleljen. Amennyiben az arra illetékes hatóság engedélyezi az adott lézereszköz alkatinazását, az ajánlatkérő elfogadja a megajánlott lézereszközt. Ajánlatkérő közölte, azt hogy a dokumentációban nem részletezte, hogy mit jelentenek az „egyenetlen padló” és a „kedvezőtlen fényviszonyok” kitételek. Erre tekintettel a dokumentáció előírását módosítani kívánja.
I/11. Közölte, hogy a kerékkiegyensúlyozó berendezés esetében a kiegyensúlyozási tartománnyal kapcsolatos kérelmezői észrevételt elfogadja, a dokumentáció érintett pontját módosítani kívánja.
I/13. Közölte, hogy a kérelmező észrevételét elfogadja, a vákuumos fékszervók működésének ellenőrzésére vonatkozó előírás módosításáról gondoskodni fog.
4. rész:
II/1. A tápfeszültség működési tartományt arra tekintettel határozta meg, hogy a névleges legkisebb törpefeszültség és a legnagyobb névleges kisfeszültség tartományban is képes legyen a berendezés a technológiai folyamatok kiszolgálására. A konkrét esetben a megbízhatóság nem a berendezés megítéléséhez kapcsolódó ajánlatkérői elvárást, hanem azt a tápfeszültségi tartományt jelenti, amelyen belül a készüléknek megbízható és pontos mérési adatokat kell tudnia produkálni. Ebből következően az elvárása az volt, hogy külső tényezők pl. az elektromos hálózat jellemzői, a túlterhelés ne befolyásolják a megbízható mérési eredményeket és ezért ajánlatkérő a tartomány alsó határértékét 8 V-ban, felső határértékét 45 V-ban határozta meg.
II/2. A lengőkar által kiszolgált munkaterület sugarát a tanműhely méretei alapján határozta meg ajánlatkérő. A 6 méteres maximális sugárérték előírását az a funkció is indokolja, amelyre energia blokkot alkalmazni fogja, mivel különböző technológiai folyamatokat fognak kiszolgálni a felszerelésre kerülő eszközök. Egyfelől a húzatókeretet kell kiszolgálniuk, amely már önmagában 4 méter széles, másrészt az ollós emelőt, továbbá a két karosszériahúzató kocsit is ki kell szolgálniuk. Ehhez a szélességhez még hozzá kell számolni azt a távolságot is, amelyre a kiszolgálóberendezéseket és a csatlakozási pontokat ajánlatkérő a szemléltetéshez telepíteni tudja, így indokolt a 6 méteres sugarú kör bejárásának előírása.
II/3. Ajánlatkérő előadta, hogy 25 A hálózati áramra van szüksége ahhoz, hogy a 240 V-os hálózati feszültségre csatlakozó szerszámok energiaellátását biztosítsa. A 80 A áramerősség szükséges és elegendő ajánlatkérőnek ahhoz, hogy egyenfeszültségű táplálással rendelkező berendezések energiaellátását biztosítsa. Nem tartományként értelmezte megadott értékeket, hanem optimális célként fogalmazta meg, mivel a 25 A feszültség gyakorlatilag az áramszolgáltató számára többletberuházás, és ebből következően az ajánlatkérőnél jelentkező többletköltség nélkül fog biztosítani.
II/4. Ajánlatkérő közölte, hogy a porelszívás a technológiai munkafolyamat miatt szükséges, a munkaterületre kell a porelszívás, mivel magát a készüléket a munkaterületről nem feltétlenül fogja elmozdítani a munkafolyamat befejezése után. A munkaterületen olyan tevékenységeket fog végezni, mint pl. a hegesztés, csiszolás és egyéb porkeltő tevékenység, amelyhez szükséges a porelszívó funkció biztosítása.
5. rész:
III/1. Ajánlatkérő szerint a kérelmező tévesen értelmezi a standard hidraulikus alapkészlethez kapcsolódó előírásait, ugyanis ajánlatkérő nem a típusfüggő alapkészletet kívánja beszerezni, hanem kifejezetten a húzató toronyhoz mint alapkészlethez kapcsolódó típus tartozékokat. A technológiai folyamat szempontjából a húzatótorony, a -keret és a -pad elválaszthatatlan, együtt hajtják végre a műveleteket. Jelen esetben kifejezetten a húzató toronyhoz kapcsolódó alapkészletről van szó, és ez független attól, hogy ténylegesen milyen típusú és milyen fajtájú tehergépjárművek karosszériájának javításához kívánja ezt felhasználni. A típusfüggő alapkészleteket vagy típustartozékokat a későbbiekben az egyes gépjármű típusokhoz fogja beszerezni az ajánlatkérő, azt nem a jelen beszerzés keretében fogja megvalósítani. Ajánlatkérő a tárgyalási nyilatkozatában közölte, hogy módosítani kívánja a dokumentáció ezen részét annak érdekében, ne legyen tévesen értelmezhető a pontos beszerzési igény.
III/2. A kérelmező kifogása nem alapos, mivel a gyártók végtelenített hosszúságú lánctípusokat gyártanak, melyeket a vevő igénye szerinti hosszúságúra darabolnak, és a pontosan megadott méretben szállítják. A vevő által meghatározott láncméret hosszméret – méter, centiméter stb. – is lehet. A vevő ezen kívül opcióként megjelölheti azt is, hogy az általa kívánt hosszúságúra vágott lánchoz milyen végpontokat kíván csatlakoztatni. Közölte, hogy az a) és a d)–j) pontokban kifejezetten a lánchoz csatlakoztatható végpontok paramétereit adta meg.
III/3. Ajánlatkérő közölte, hogy a funkciót kell figyelemibe vennie a keret meghatározásakor. A kereteket a talajba süllyesztve fogja beépíteni és azoknak egymáshoz illesztve egy egységes rendszert kell alkotniuk. A dokumentációban megadott méretű keretben egy személygépkocsi hosszában, vagy egy haszongépjármű vezetőfülkéje, illetve részfelállással bármilyen fémszerkezetű, alvázszerkezet vagy felépítmény fér el. Előadta, hogy a dokumentációban megadott méreteket pontosan kell szállítani, tehát a külső keretnek pontosan 12 210 × 6210 mm-nek, a belső keretnek pontosan 10320 × 3210 mm-nek kell lennie.
III/4. Ajánlatkérő szerint a mechanikai igénybevételnek a merevebb viselkedésű öntött vas célirányosabban felel meg. Az acél tengelyű húzató pad beszerzési költsége magasabb a hasonló műszaki paraméterekkel rendelkező öntvényszerkezetű pad áránál. A túlterhelés alakváltozást okozhat amennyiben a tengely anyaga acélból van, akkor ezt az alakváltozást megőrzi és ezért már maga az eszköz, berendezés a húzató funkcióját már nem tudja teljesíteni az adott és pontosan megadott méretpontokra. Álláspontja szerint az acélból készült tengelyű húzatópad nem alkalmas arra a funkcióra, amire ajánlatkérő használni kívánja.
Ollós emelőt azért kíván illeszteni adott esetben a húzatópadhoz, mert magát a padot a rajta álló gépkocsival együtt gyakran kell mozgatnia: felemelni, új szemléltetéshez elővenni, átszállítani. Emiatt szükséges az ollós emelőhöz való illeszthetőség biztosítása.
III/5. Ajánlatkérő szerint kérelmező tévesen állítja, hogy a multispot hegesztő készülék és a lemezegyengető rendszer párhuzamos működtetése indokolatlan, mivel a két berendezés hasonló működési funkcióval ugyan, de más technológiai folyamat végrehajtására alkalmas. A karosszérialemez-egyengető sűrített levegővel működő készülék, mechanikus beavatkozásokkal képes különböző javításokat végezni a sérült felületeken. A multispot hegesztőkészülék ellenben egy inverteres impulzus árammal működő lemezegyengető berendezés, egy hegesztő, amellyel éles törés nélküli horpadásos felületeket, alakváltozásokat lehet kiigazítani, anélkül, hogy megbontanák a jármű burkolatát. Ezért amennyiben ajánlatkérő a karosszéria- egyengető rendszerhez csatlakoztat egy multispot készüléket, abban az esetben többletfunkciót kap maga a lemezegyengető rendszer. A beszerzés tárgya ténylegesen a karosszéria lemezegyengető rendszer és nem a multispot készülék, a lemezegyengető rendszernek csupán egy csatlakozási felültettel kell rendelkeznie, amelyhez ajánlatkérő adott esetben egy hegesztőkészüléket is tud csatlakoztatni.
III/6. Ajánlatkérő vitatja kérelmező azon álláspontját, mely szerint az ellenálláshegesztő és egyengetőgép esetében a megadott paraméterek összességének kizárólag egyetlen készülék felelne meg. Annak érdekében azonban, hogy szélesíthesse a megajánlható készülékek körét, lemezvastagságra megadott méreteket módosítani kívánja, azonban álláspontja szerint a jelenlegi feltételek sem versenykorlátozóak.
A felhívásban meghatározott teljesítési határidő vonatkozásában ajánlatkérő közölte, hogy a támogatási szerződés alapján rendelkezésére álló határidő rövidségére tekintettel kénytelen volt 6 hét teljesítési határidőt megadni, továbbá a teljesítés időtartamának meghatározását pénzügyi-likviditási szempontok is befolyásolták.
Egyéb érdekeltek a jogorvoslati eljárás során nyilatkozatot nem tettek.
Ajánlatkérő 2007. július 20-án bejelentette, hogy az ajánlati felhívás és a dokumentációk módosítását kezdeményezte, a kapcsolódó iratanyagot ugyanezen a napon a Közbeszerzések Tanácsának (a továbbiakban: tanács) megküldte. Tárgyalási nyilatkozata szerint az ajánlati felhívását módosító hirdetményben kívánta a dokumentációk érintett részeit is módosítani. A becsatolt iratok szerint a 2., 4. és 5. részek esetében a teljesítés időtartamát 11 hétre – 2007. december 17-ei véghatáridővel – emelné meg. A dokumentációkban tervezett változások részben a jogorvoslati kérelemmel támadott pontokat is érintenék.
Ajánlatkérő 2007. július 25-én bejelentette, hogy a tárgybani közbeszerzési eljárás ajánlati felhívásának – valamennyi beszerzési rész vonatkozásában – visszavonására irányuló hirdetményt megküldte a tanács részére, és döntéséről egyidejűleg értesítette a dokumentációt kiváltó cégeket. Ajánlatkérő a felhívás visszavonását azzal indokolta, hogy a jogorvoslattal érintett 2., 4. és 5. részek esetében a felhívás és a dokumentációk előírásait teljes körűen felülvizsgálja, másrészt a kérelemmel nem támadott eszközbeszerzését zavartalanul megvalósíthassa.
A Döntőbizottság 2007. augusztus 6-án felhívta az ajánlatkérőt, hogy küldje meg az ajánlati felhívást módosító valamint visszavonó hirdetmények feladását, illetőleg közzétételét igazoló iratokat. A felhívásra ajánlatkérő becsatolta a tanács részére 2007. július 20-án megküldött K. É. – 11597/2007 számú módosító, illetőleg július 25-én megküldött K. É. – 11911/2007 számú visszavonó hirdetményét. Közölte, hogy a módosító hirdetményét 2007. július 25-én visszavonta.
A Döntőbizottság az alábbi indokok alapján megállapította, hogy a jogorvoslati kérelem részben alapos.
A Döntőbizottság megállapította, hogy az ajánlatkérő tárgybani közbeszerzési eljárása során – a beszerzés becsült értéke alapján – a Kbt. IV. fejezete szerinti szabályok alkalmazandóak.
A Döntőbizottság elsődlegesen azt vizsgálta meg, hogy a jogorvoslati kérelem érdemi elbírálásának van-e eljárási akadálya, tekintettel ajánlatkérőnek az ajánlati felhívás visszavonásáról hozott döntésére.
A Kbt. 44. § (1) bekezdése alapján a fejezet alkalmazásában hirdetmény közzétételén az Európai Unió Hivatalos Lapjában és a hirdetmények elektronikus napilapjában (a továbbiakban: TED-adatbank) történő közzétételt kell érteni, kivéve, ha e fejezet másként rendelkezik. A hirdetménynek az ajánlatkérő honlapján történő közzététele esetében [43. § (1) bekezdés] a hirdetmény közzétételéhez fűződő joghatások szempontjából a hirdetménynek a honlapon történő közzétételének időpontja az irányadó.
A Kbt. 44. § (5) bekezdése értelmében a hirdetményt közzétételre a Közbeszerzések Tanácsa adja fel. A hirdetmény feladásának napját a Közbeszerzések Tanácsának tudnia kell igazolni.
A Kbt. 76. § (1) bekezdése szerint az ajánlatkérő az ajánlattételi határidő lejártáig módosíthatja az ajánlati felhívásban, illetőleg a dokumentációban meghatározott feltételeket. A módosított feltételekről e határidő lejárta előtt új hirdetményt kell közzétenni, amelyben új ajánlattételi határidőt kell megállapítani. A határidő ebben az esetben sem lehet a 74. § (1)–(4) bekezdésében foglaltaknál rövidebb.
A Kbt. 76. § (2) bekezdése szerint az ajánlatkérő az ajánlati felhívást az ajánlattételi határidő lejártáig visszavonhatja, amiről e határidő lejárta előtt hirdetményt kell feladni közzététel céljából, és egyidejűleg az ajánlattevőket írásban kell tájékoztatni.
A közbeszerzési és tervpályázati hirdetmények megküldésének és közzétételének részletes szabályairól, a hirdetmények ellenőrzésének rendjéről és díjáról, valamint a Közbeszerzési Értesítőben történő közzététel rendjéről és díjáról szóló 34/2004. (III. 12.) Korm. rendelet 2. § (2) bekezdése kimondja, hogy a tanács az értesítő szerkesztését, a hirdetmények ellenőrzését és az Európai Unió Hivatalos Lapjában közzéteendő, illetőleg az ajánlatkérő által abban közzétenni kért hirdetmények feladását a titkársága keretében működő szerkesztőbizottság (a továbbiakban: szerkesztőbizottság) útján látja el.
A Korm. rendelet 23. § (1) bekezdése értelmében az Európai Unió Hivatalos Lapjában történő közzétételre való feladását a szerkesztőbizottsághoz benyújtott kérelemmel kell kezdeményezni.
A Döntőbizottság a rendelkezésre álló okiratok és az ajánlatkérő nyilatkozata alapján megállapította, hogy a 2007. június 19-én közzétett ajánlati felhívás módosítását kezdeményező kérelmét ajánlatkérő még a hirdetmény feladását megelőzően visszavonta, ezért a felhívás és a dokumentáció tartalmában nem módosult, így nem változott az ajánlattétel határideje sem, melynek időpontja a jelen esetben 2007. augusztus 3., 10.00 óra.
Ajánlatkérő 2007. július 25-én bejelentette, hogy az ajánlati felhívását visszavonja. A fent ismertetett jogszabályi előírások alapján az ajánlati felhívás visszavonása abban az esetben jogszerű, ha a Közbeszerzések Tanácsa az erről szóló hirdetményt az Európai Unió Hivatalos Lapjában történő közzététel céljából az ajánlattételi határidő lejárta előtt feladja, és erről egyidejűleg az ajánlatkérő az ajánlattevőket írásban értesíti.
A Döntőbizottság megállapította, hogy az ajánlatkérő által becsatolt okiratok csupán a visszavonó hirdetmény közzétételre való feladására irányuló kérelem benyújtásának tényét igazolták. A Döntőbizottság a szerkesztőbizottság nyilvántartásának adatai alapján megállapította, hogy a szerkesztőbizottság az ajánlatkérőt a kérelem hiányainak pótlására hívta fel, amelyet ajánlatkérő az ajánlattételi határidőig nem teljesített, így a hirdetmény feladására 2007. augusztus 3., 10.00 óráig nem került sor.
A Döntőbizottság álláspontja szerint mivel az ajánlati felhívás visszavonása törvényes módon és határidőn belül nem történt meg, ajánlatkérőnek a visszavonásról hozott döntése – tekintettel annak jogsértő voltára – nem lehet alkalmas joghatás kiváltására, tehát a közbeszerzési eljárás folyamatban van. A Döntőbizottság erre tekintettel megállapította, hogy a jogorvoslati kérelem érdemi elbírálásának nincs jogi akadálya.
A Döntőbizottság a jogorvoslati kérelem alapján először a dokumentációban kötelezően meghatározott műszaki előírásokat vizsgálta.
A Döntőbizottság az egyes paraméterek tételes vizsgálata előtt szükségesnek tartja, hogy rámutasson arra, hogy a Döntőbizottság számára is meghatározottak azok a jogi keretek, amelyeken belül felülvizsgálhatja ajánlatkérő közbeszerzési eljárását.
A Kbt. 318. § (1) bekezdése értelmében a Döntőbizottság hatáskörébe a közbeszerzésre, a közbeszerzési eljárásra vonatkozó jogsértések elbírálása tartozik.
A XXI. századi gépészeti technológia által nyújtott széles lehetőségekre tekintettel nem tartozik a Döntőbizottság hatáskörébe annak eldöntése, hogy a hazai intézményekben milyen színvonalú legyen a szakképzés. Ennek meghatározása a mindenkori oktatási politika, a szakmai szervezetek és az egyes intézmények, illetve fenntartóik jogosultsága és kötelezettsége.
A Döntőbizottság ezért a jogorvoslati eljárásban a kérelem alapján azt vizsgálta, hogy ajánlatkérő a közbeszerzési eljárásában megsértette-e a Kbt. előírásait. A Kbt. szabályozási rendszere alapján ajánlatkérő jogosultsága meghatározni a beszerzési igényét. E jogot a kérelmező nem vitatta, annak gyakorlásának egyes elemeit ítélte jogsértőnek. A jogorvoslati eljárás során kérelmező nem hivatkozott arra, hogy ajánlatkérő által kötelezően meghatározott műszaki követelményrendszer nem felel meg a Kbt. 58. § (2)–(6) bekezdésében foglaltaknak, azaz összeegyeztethető a közbeszerzési műszaki leírásokkal, az ezen szakaszokban meghatározott európai és hazai szabványok, tanúsítványok, közös műszaki leírások nem sérülnek.
Kérelmező a 2., 4. és 5. részek ajánlati dokumentációja ellen előterjesztett jogorvoslati kérelmének jogalapjaként a Kbt. 1. § (2) bekezdését, valamint a Kbt. 58. § (7) bekezdését jelölte meg. Érdemben arra hivatkozott, hogy az ajánlatkérő által meghatározott kötelező műszaki feltételek mellett nem biztosítottak az ajánlattevők számára az egyenlő eséllyel történő ajánlattétel feltételei, illetőleg indokolatlanul hátrányos megkülönböztetésüket eredményezik az egyes kötelező műszaki előírások. Egyes eszközök esetében hangsúlyozta továbbá, hogy az ajánlatkérő által megkövetelt paramétereknek kizárólag egy cég képes megfelelni.
A Kbt. 1. § (2) bekezdése alapján az ajánlatkérőnek esélyegyenlőséget és egyenlő bánásmódot kell biztosítania az ajánlattevők számára.
A Kbt. 58. § (7) bekezdése alapján az ajánlatkérő a közbeszerzési műszaki leírást nem határozhatja meg oly módon, hogy egyes ajánlattevőket, illetőleg árukat az eljárásból kizár, vagy más módon indokolatlan és hátrányos vagy előnyös megkülönböztetésüket eredményezi. Ha a közbeszerzés tárgyának egyértelmű és közérthető meghatározása szükségessé tesz meghatározott gyártmányú, eredetű, típusú dologra, eljárásra, tevékenységre, személyre, illetőleg szabadalomra vagy védjegyre való hivatkozást, a leírásnak tartalmaznia kell, hogy a megnevezés csak a tárgy jellegének egyértelmű meghatározása érdekében történt, és a megnevezés mellett a „vagy azzal egyenértékű” kifejezést kell szerepeltetni.
A Döntőbizottság álláspontja szerint a Kbt. előírásrendszere alapján az ajánlatkérő kötelezettsége, hogy úgy határozza meg a közbeszerzési eljárásra vonatkozó műszaki követelményeit, hogy azzal ne okozzon indokolatlan hátrányos vagy előnyös megkülönböztetést, tegye lehetővé a közbeszerzési eljárásban történő egyenlő esélyű ajánlattételt, az egyenlő bánásmódot. 
A Kbt. ezen kötelező előírása – mely összhangban van az Európai Unió irányelveivel és gyakorlatával is – azonban nem korlátozza abban az ajánlatkérő jogát, hogy maga határozza meg a beszerzési igényének megfelelően a műszaki specifikációját, azon elvárását, hogy milyen műszaki tartalmú termékek szállítását kéri. A Döntőbizottság álláspontja szerint a kérelmező konkrét jogorvoslati kérelmének vizsgálata alapján dönthető el, hogy ajánlatkérő megsértette-e a Kbt. hivatkozott rendelkezéseit, amikor közzétette a beszerzési igényeinek megfelelő műszaki specifikációt.
A Döntőbizottság a vizsgálat során figyelembe vette a rendelkezésre álló és az ajánlatkérő által becsatolt okirati bizonyítékokat. Vizsgálata során figyelembe vette azt, hogy a kérelmező az ajánlatkérő által becsatolt dokumentumokat, az abban szereplő adatokat nem vitatta. Kérelmező azokkal ellentétes okiratot, vagy egyéb dokumentumot nem csatolt, továbbá arra vonatkozóan sem nyilatkozott, hogy az általa kifogásolt paraméterek vonatkozásában mely gyártók, mely termékei felelnek meg kizárólagosan a minimumkövetelményeknek.
A Döntőbizottság az egyes kifogásolt műszaki paraméterek vonatkozásában az alábbiakat állapította meg:
I/1. A Döntőbizottság megállapította, hogy nem alapos a kérelmező azon jogorvoslati kérelme, mely szerint ajánlatkérő jogsértően írta azt elő, hogy a tachográfvizsgáló berendezés a fékprogramon keresztül legyen telepítve. Kérelmét azzal indokolta, hogy a fékpad- és a tachográfvizsgáló elkülönítetten is funkcionál, nincs kötelező arra vonatkozóan jogszabályi előírás, hogy a két berendezés által végezhető vizsgálatokat egyidőben, egymáshoz kapcsoltan kell elvégezni, ezen műszaki követelmény előírása szükségtelen, és a beszerzést egyetlen forgalmazó által szállított termékre korlátozza. Ajánlatkérő azon nyilatkozatát, mely szerint ezen előírásnak a Beissbarth, az AHS, a Cartec, a Hoffmann, a Bosch és a MAHA termékei megfelelnek, kérelmező nem vitatta. A Döntőbizottság álláspontja szerint ajánlatkérő azon elvárása, hogy a tachográfvizsgáló a fékprogramon keresztül legyen telepítve, nem képezheti jogsértés tárgyát, ugyanis ajánlatkérőnek joga van meghatározni a beszerezni kívánt termék paramétereit a Kbt. előírásainak megfelelően. A Döntőbizottság rámutat arra, hogy ajánlatkérő nem írta elő, hogy a beszerezni kívánt gépet csak azonos gyártótól lehet beszerezni, így az egyes forgalmazók bármely gyártó termékeit megjelölhetik az ajánlatukban. Mivel az integrált telepítésre vonatkozó elvárását ajánlatkérő objektív szakmai-oktatástematikai indokokkal alátámasztotta, és az előírt követelményt számos cég terméke teljesíti, a Döntőbizottság e körben nem állapított meg jogsértést.
I/2. A tachográfvizsgáló berendezéshez szállítandó kompatibilis kerékméretellenőrző-eszközkészlettel kapcsolatban a Döntőbizottság megállapította, hogy ajánlatkérő a dokumentációban azt írta elő, hogy az elektronikus tachográf- és menetíró- vizsgáló a görgős fékpad szolgáltatására épül, és ezzel az eszközzel értékelt adatokat ajánlatkérő a fékpad görgőkészletével méri. Tehát a fékprogrammal integrált tachográfvizsgáló hardvereleme a fékpad, és az összes eszköz, amellyel értékelhető adatok állíthatóak elő, a fékpadra és nem a tachográfra van felszerelve. Erre tekintettel a Döntőbizottság osztotta kérelmező azon álláspontját, mely szerint a kerékméret-ellenőrző eszközkészletnek a fékpadhoz kell illeszkednie, és nem a tachográfhoz. A Döntőbizottság álláspontja szerint az alkatrészekkel szembeni ajánlatkérői elvárásokat, a pontos műszaki tartalom meghatározása mellett azon berendezéseknél kell előírni, amelyekhez azok csatlakoztathatóak, a konkrét esetben ez a berendezés nem a tachográfvizsgáló, hanem a fékpad, ezért ajánlatkérő előírása e körben sérti a Kbt. 58. § (7) bekezdését.
I/3. A Döntőbizottság megállapította, hogy a futómű holtjáték vizsgáló berendezéssel kapcsolatos kérelmi elem megalapozott. E körben kérelmező azt sérelmezte, hogy a vonatkozó ágazati szabályozás, a közúti járművek forgalomba helyezésének és forgalomban tartásának feltételeiről szóló 6/1990 (IV. 12.) KöHÉM rendelet előírásai a maximális tengelyterhelés 13,8 tonna. Ehhez képest eltúlzott a futómű holtjáték vizsgáló berendezéssel szemben támasztott min. 18 t terhelhetőség, illetve az oldalankénti min. 9 t terhelhetőség előírása. A Döntőbizottság rámutat arra, hogy ajánlatkérő a görgős fékpad esetében elismerte, hogy a min. 18 t tengelyterhelés méretezésére vonatkozó előírása eltúlzott volt. A Döntőbizottság figyelembe vette azt is, hogy ajánlatkérő nem adott meg objektív szakmai indokot előírása jogszerűségének alátámasztására. A fentiek alapján a Döntőbizottság megállapította, hogy e körben ajánlatkérő megsértette a Kbt. 58. § (7) bekezdését.
I/4. A futómű holtjátékvizsgáló berendezéssel kapcsolatos kérelmi elem részben alapos.
E körben kérelmező kifogásolta azt, hogy ajánlatkérő siklócsapágyazású berendezés megajánlását írta elő. Kérelmező szerint szükségtelen ezen paraméter előírása, másfelől ajánlatkérő ezzel kizárta a fejlettebb technológiájú gördülő csapágyazással működő berendezéseket az ajánlattételből. A Döntőbizottság rögzíti, hogy nem tartozik a kompetenciájába annak megítélése, hogy a gördülő csapágyazáson vagy a siklócsapágyazáson alapuló technológia minősül-e a fejlettebbnek, sem annak felülbírálata, hogy ajánlatkérő a rendelkezésére álló forrásokat megfelelően használja-e fel azzal, hogy adott esetben a korszerűtlenebb technológiát részesíti előnyben. Ennek alapján elfogadta ajánlatkérő azon érvelését, mely szerint az általa előírt siklócsapágyazás biztosítja számára a hatékonyabb és gazdaságosabb üzemeltetést.
Kérelmező kifogásolta azt is, hogy ajánlatkérő a berendezés hidraulikai aggregátorának teljesítményértékét min. 2,5 kW-ban határozta meg. Kérelmező azzal érvelt, hogy ennél kisebb, 2,2–2,3 kW teljesítményű gépek is megfelelőek lennének. Külön bizonyítást nem igénylő tény, hogy az indítás során fellépő nagyobb teljesítményfelvétel az elektromos hálózatot megterheli. A Döntőbizottság megítélése szerint szigorúbb követelményt ajánlatkérő megalapozottan támasztott azon speciális körülményre figyelemmel, hogy a berendezést az átlagostól szélsőségesebb igénybevételnek teszi ki, amikor azt oktatási szemléltető eszközként használva a szokásosnál többször indítja el, így elfogadhatóak ajánlatkérőnek az üzembiztos üzemeltetéssel kapcsolatos szempontjai.
Megalapozott kérelmezőnek azon kifogása, mely szerint ajánlatkérő jogsértően határozta meg a hidraulikai tartály űrméretét pontos értéken, továbbá a 20 l előírása indokolatlanul magas érték, mivel a piacon megtalálható berendezések olajtartályának mérete átlagosan 18–25 l között mozog. A Döntőbizottság álláspontja szerint a konkrét érték meghatározása lényegesen szűkíti a megajánlható berendezések körét, amelynek indokát ajánlatkérő nem adta meg. Tárgyalási nyilatkozata szerint ajánlatkérőnek gazdaságossági szempontból a tényleges igénye éppen az, hogy a hidraulikai tartály mérete minél nagyobb legyen. Ajánlatkérő nem határozta meg a dokumentációban, hogy érvényes, sőt előnyösebb ajánlat tehető a 20 l-nél nagyobb űrtartalmú olajtartállyal rendelkező berendezésekkel, ezért nem volt biztosított az egyenlő eséllyel történő ajánlattétel lehetősége, az előírás e körben sérti a Kbt. 58. § (7) bekezdését. 
A Döntőbizottság álláspontja szerint nem vonható le megalapozott következtetés arra nézve, hogy a 20 l űrtartalom előírása eltúlzott lenne, tekintve, hogy kérelmező maga sem vitatta, hogy ilyen sőt nagyobb méretű tartály is átlagosnak tekinthető.
I/5. A Döntőbizottság megállapította, hogy kérelmezőnek a leszerelés nélküli féktárcsa-felszabályozó berendezéssel kapcsolatos kérelmi eleme részben alapos. Kérelmező azt kifogásolta, hogy a meghajtóegység meghajtási magasságának 470–600 mm előírásával ajánlatkérő a megajánlható berendezések közül kizárta azokat, amelyek a megadottnál szélesebb tartományt is képesek lefedni. Kérelmező szerint ajánlatkérő ezen előírását kizárólag egy termék képes teljesíteni. A Döntőbizottság osztotta ajánlatkérő álláspontját, mely szerint a dokumentáció a meghajtási magasság tekintetében azt a minimumkövetelményt tartalmazza, hogy a berendezésnek a megadott tartományban el kell tudnia végezni a féktárcsa-felszabályozási műveletet. Ajánlatkérőnek kötelessége a beszerzendő eszközök lényeges jellemzőivel kapcsolatos műszaki követelmények meghatározása. A leszerelés nélküli féktárcsa-felszabályozó berendezés beszerzése esetében pedig lényeges jellemzőnek minősül a függőleges irányú mozgathatóság terjedelme. A Döntőbizottság elfogadta ajánlatkérő indokolását, mely szerint a dokumentáció 12. oldalán rögzített rendszerspecifikáció alapján a konkrét esetben az előírtnál szélesebb tartomány lefedni képes eszköz is megajánlható, ezért megállapította, hogy ajánlatkérő előírása nem jogsértő.
A Döntőbizottság a felek egybehangzó nyilatkozata alapján megállapította, hogy a 3,9 kW-os egzakt teljesítményérték meghatározása mellett nem biztosított az egyenlő eséllyel történő ajánlattétel lehetősége, ezért e követelmény sérti a Kbt. 58. § (7) bekezdését.
I/6. Kérelmezőnek a görgős fékpadra előírt műszaki követelményekkel kapcsolatos kérelme is megalapozott. A Döntőbizottság a felek egybehangzó nyilatkozata alapján megállapította, hogy a min. 18 t tengelyterhelésre való méretezés és a 20 t tengelyterhelés mérésére való alkalmasság előírásai eltúlzott követelményt tartalmaznak, ezért sértik a Kbt. 58. § (7) bekezdését.
A görgőtávval kapcsolatos kérelmezői kifogás ugyancsak alapos. Ajánlatkérő nem határozta meg a futtatható kerékméret- tartományt, tekintettel arra, hogy annak csak az alsó határértékét írta elő, amely 400 mm. Ajánlatkérő által sem volt vitatott, hogy a fékpadra szerelt görgők közötti távolság lényeges műszaki paraméter, így az ajánlatkérő által elfogadott tartomány felső határértékének meghatározása nem mellőzhető. Nem fogadható el azon ajánlatkérői érvelés, mely szerint a dokumentáció egyéb részeiben szereplő, más beszerzendő eszközökhöz kapcsolódó műszaki követelményekből a hiányzó paraméter az ajánlattevők által is levezethető, mivel a beszerzési igény, és az érvényes ajánlattétel feltételeinek pontos és egyértelmű meghatározása az ajánlatkérő és nem az ajánlattevők feladata. A Döntőbizottság álláspontja szerint a hiányos műszaki tartalom alapján nem volt biztosított az egyenlő eséllyel történő ajánlattétel lehetősége, ezért e körben is megállapította a Kbt. 58. § (7) bekezdése alapján a jogsértést.
I/7. Az emelővel kapcsolatos kérelmi elem megalapozott.
Kérelmező egyfelől sérelmezte azt, hogy ajánlatkérő azt írta elő, hogy kizárólag levegőmotoros vezérlésű berendezés ajánlható meg érvényesen, az elektromotoros vezérlésűeket kizárja. Ajánlatkérő az előírását azzal indokolta, hogy így elkerülhető az áramütés veszélye, az elektromotoros mozgatáshoz elektromos hálózatot kellene kiépítenie, míg amennyiben a berendezést a már meglévő sűrített levegőhálózatára kapcsolja, megtakaríthatja a hálózatfejlesztés és az áramhasználat költségeit. A dokumentáció alapján megállapítható, hogy ajánlatkérő az emelőt is ugyanabba az autószerelő laboratóriumba fogja telepíteni, mint azt a további 11 db különféle diagnosztikai és mérőberendezést, amelyek működtetése ugyancsak elektromos hálózat meglétét igényli, és összességében jelentős mértékű áramfelvétellel jár. Erre tekintettel a Döntőbizottság nem ítélte megalapozottnak a kizárólag egyetlen berendezés, az emelő telepítésével és működtetésével járó jelentős többletköltségekre, továbbá az elektromos hálózathoz csatlakoztató kábel által okozott kirívó biztonsági kockázatra adott ajánlatkérői indokolást.
A jogorvoslati kérelem alapján folytatott vizsgálat körében a Döntőbizottság megállapította, hogy ajánlatkérőnek a „fogáskedvező kialakítás” kötelező előírása jogsértő. Nem vitatottan sem a konkrét műszaki leírásban, sem a dokumentáció egyéb részében ajánlatkérő nem rögzítette, hogy tartalmában mit jelent ezen előírása, a berendezések milyen tulajdonságát fogja vizsgálni az értékelés során, és nem határozta meg pontosan és egyértelműen azt a többletigényét, amelyet az érvényesen megajánlható berendezéseknek teljesíteniük kell. A műszaki tartalom hiányos meghatározása az ajánlatok szubjektív elbírálására adhat alapot.
A kérelmező sérelmezte, hogy ajánlatkérő az emelési időt úgy határozta meg. hogy az előírt sebességnél gyorsabban emelő berendezéseket kizárja az ajánlattételből. Ajánlatkérő nyilatkozatában azzal érvelt, hogy a tényleges beszerzési igényét a nagyobb sebességű, gyorsabb emelők beszerzésére alapította, és ennek megfelelően írta elő a min. 35 sec emelési időt. A Döntőbizottság álláspontja szerint ajánlatkérő nem a tényleges elvárásainak megfelelően határozta meg a vizsgált paramétert. Tekintve, hogy a sebesség az egységnyi idő alatt megtett út hossza, amennyiben ajánlatkérő az emelési sebességre nem, csak az emelési időre és az emelési magasságra (min. 1200 mm) határoz meg minimumkövetelményt, adott esetben azt eredményezi, hogy ajánlatkérőnek a minimális sebességgel kapcsolatos elvárásai nem koherensek, azok a műszaki leírásból nem ismerhetőek meg.
Összegezve a fentieket, a Döntőbizottság megállapította, hogy e körben vizsgált paraméterekre tekintettel nem volt biztosított az egyenlő eséllyel történő ajánlattétel lehetősége, ezért e körben is megállapította a Kbt. 58. § (7) bekezdése alapján a jogsértést.
I/8. A Döntőbizottság megállapította, hogy nem alapos kérelmezőnek azon kérelmi eleme, amelyben azt sérelmezte, hogy a 3 dimenziós, 8 CCD-kamerás futómű-beállító berendezés vonatkozásában előírta, hogy az adatfrissítés smart card-dal is elérhető legyen, és kizárta azokat a berendezéseket, amelyek kizárólagosan csak más módon képesek az adatfrissítésre. A Döntőbizottság álláspontja szerint smart card csatlakoztathatóság elvárása a XXI. századi technikai feltételeket figyelembe véve nem eltúlzott ajánlatkérői követelmény. Nem vitatottan lehet olyan termék, amely ezen előírást nem tudja teljesíteni, azonban ajánlatkérő beszerzésének célja éppen az, hogy magas technikai színvonalú berendezéseket telepítsen, amelyek hosszú távon – figyelembe véve a gyors technikai és informatikai fejlődést – a szakemberképzést magas színvonalon biztosítják. A Döntőbizottság rámutat arra is, hogy ajánlatkérő azon tárgyalási nyilatkozatát, mely szerint a smart card csatlakoztathatóság a futómű-beállító berendezések már mintegy 40%-ában biztosított, kérelmező nem vitatta, azzal ellentétes tartalmú adatot nem közölt.
A fentiek alapján a Döntőbizottság e követelmény tekintetében megállapította, hogy az nem sérti a Kbt. 58. § (7) bekezdését, illetve az alapelvi rendelkezéseket.
I/10. A Döntőbizottság megállapította, hogy a lézeres futómű-beállító berendezéssel kapcsolatos kérelmi elem alapos. Ajánlatkérő tárgyalási nyilatkozatában elismerte, hogy a beszerzési igényét és e körben az érvényes ajánlattétel feltételeit nem határozta meg pontosan. A futómű-beállító berendezésben alkalmazott lézertechnikával kapcsolatos elvárása ténylegesen az volt, hogy a berendezés a működtetés során a biztonsági előírásoknak eleget tegyen, és a telepített lézertechnika alkalmazása Magyarországon is engedélyezett legyen.
Nem volt vitatott az sem, hogy ajánlatkérő a dokumentációban nem határozta meg azokat a paramétereket, amelyek az átlagostól eltérő, kedvezőtlenebb üzemeltetési körülményeket idéznek elő, azt, hogy a kedvezőtlen fényviszonyok és egyenetlen padló kifejezéseknek mi a pontos tartalma.
A fentiek alapján a Döntőbizottság megállapította, hogy nem volt biztosított az egyenlő eséllyel történő ajánlattétel lehetősége, ezért e körben is megállapította a Kbt. 58. § (7) bekezdése alapján a jogsértést.
I/11. A kerékkiegyensúlyozó berendezés kiegyensúlyozási tartománnyal kapcsolatos kérelmi elem is alapos. A Döntőbizottság a felek egybehangzó nyilatkozata alapján megállapította, hogy a 8''–24'' tartomány meghatározása eltúlzott követelményt tartalmaz, ezért sérti a Kbt. 58. § (7) bekezdését.
I/13. A légfékteszterrel kapcsolatos kérelmi elem is alapos. A Döntőbizottság a felek egybehangzó nyilatkozata alapján megállapította, hogy a berendezésnek a vákuumos fékszervók működésének ellenőrzésére való alkalmasságának előírása eltúlzott követelményt tartalmaz, ezért sérti a Kbt. 58. § (7) bekezdését.
II/1. A Döntőbizottság megállapította, hogy a gépjármű- vizsgáló rendszer tekintetében meghatározott tápfeszültségi tartománnyal kapcsolatos kérelmi elem nem alapos. A Döntőbizottság osztotta ajánlatkérő álláspontját, mely szerint a dokumentáció vonatkozó részében azt az előírást tette, mely szerint a beszerzendő vizsgálórendszer az előírt 8–45 V-os tápfeszültségi tartományban megbízhatóan működjön. A Döntőbizottság nem fogadta el a kérelmező érvelését, mely szerint ezen követelmény előírásával ajánlatkérő azt is meghatározta volna, hogy az adott tápfeszültségű tartománytól eltérő tartományban működő berendezések működése nem tekinthető megbízhatónak. A dokumentációban ajánlatkérő nem zárta ki a megadott tartomány nagyobb tápfeszültségi tartományban működő berendezéseket sem, amennyiben azok a 8–45 V-os tápfeszültségi tartományon belül megbízható mérési adatokat állítanak elő. A Döntőbizottság elfogadta ajánlatkérő indokolását is, mely szerint a legkisebb névleges törpefeszültség és a legnagyobb névleges kisfeszültség értékek közötti tartományban látja azt biztosítottnak, hogy az elektromos hálózat jellemzői ne veszélyeztessék a berendezés folyamatos és zavartalan működését, a technológiai folyamatok kiszolgálását.
A fentiek alapján a Döntőbizottság e követelmény tekintetében megállapította, hogy az nem sérti a Kbt. 58. § (7) bekezdését, illetve az alapelvi rendelkezéseket.
II/2. Alapos az energiablokkal kapcsolatos azon kérelmi elem, amelyben kérelmező azt kifogásolta, hogy a lengőkar által kiszolgált munkaterület sugara 6 m-es maximumának előírása túlzott mértékű követelmény. A Döntőbizottság megállapította, hogy ajánlatkérő nem vitatta kérelmező azon érvelését, mely szerint a berendezésen elhelyezésre kerülő gépjárművek méretei nem indokolják az adott méretű lengőkar meghatározását. Előírásának jogszerűségét arra alapította, hogy a berendezéssel végzett technológiai folyamatok indokolják az elvárt felső értéket, mivel a lengőkarnak a húzatókeretet, az ollós emelőt és a karosszériahúzató kocsikat is ki kell szolgálnia. Az ajánlati felhívás és a dokumentáció vizsgálata alapján a Döntőbizottság megállapította, hogy ajánlatkérő a beszerzésének egyes részeit úgy alakította ki, hogy csoportosította az egyes eszközöket abból a szempontból, hogy milyen helyiségekbe: laboratóriumokba, műhelyekbe fogja telepíteni. Az energiablokkot a gépjármű-elektronikai műszerész laboratórium kialakítása és eszközparkjának kiépítése keretében fogja beszerezni. A berendezés a diagnosztikai műszerpark és technológiai műveletsor energetikai igényéinek biztosítására szolgál. A diagnosztikai és mérőberendezések körében – az energiaellátó blokkon kívül – a gépjárművizsgáló rendszert és a gépjárművek vezérlőegységeit ellenőrző készletet fogja ajánlatkérő az érintett laboratóriumba beszerezni. Erre tekintettel a Döntőbizottság megítélése szerint ajánlatkérő nem adta okszerű indokát a kérelemmel érintett előírásának, mivel kizárólagosan olyan technológiai folyamatok kiszolgálására hivatkozott, amelyet más laboratóriumokba elhelyezésre kerülő, a diagnosztikai műszerpark általa definiált körébe nem tartozó eszközök látnak el, ezért a dokumentáció e körben eltúlzott követelményt tartalmaz, ezért sérti a Kbt. 58. § (7) bekezdését.
II/3. A jogorvoslati kérelemnek azon eleme nem alapos, amely szerint ajánlatkérő jogsértően határozta meg az energiablokkal kapcsolatosan konkrét értéken a 25 A áramerősséget, illetőleg a 80 A áramerősséget a hálózati feszültségre, illetőleg az egyenfeszültségre vonatkozóan. Kérelmét arra alapította, hogy ezen értékek konkrét meghatározása a feladatot ellátni képes, de más feszültségen működő árukat kizár a beszerzésből. A Döntőbizottság megállapította, hogy az energiaellátó blokk általános leírásában ajánlatkérő rögzítette, hogy az a műszerpark és a technológiai műveletsor energetikai igényeinek biztosítására szolgál. Ebből következik, hogy az általa kiszolgált eszközök, berendezések áramfelvételi igényeihez és paramétereihez, illetőleg az elektromos hálózat méretezéséhez igazítottan kell meghatározni a berendezés műszaki jellemzőit is. Elfogadható ajánlatkérő indokolása, mely szerint az energiaellátási funkcióra és az elektromos áramhálózat adottságaira tekintettel ajánlatkérő az adott értékek meghatározására volt lehetősége, ezért a Döntőbizottság nem állapított meg jogsértést.
II/4. A Döntőbizottság megállapította, hogy mobil porelszívó egységnek az energiablokkhoz való csatlakoztathatóságának előírásával kapcsolatos jogorvoslati kérelem megalapozott. Kérelmező indoklása szerint az energiablokk-berendezés nem végez porkeltő műveletet, ezért a porelszívást az üzemeltetése nem indokolja. Abban a helyiségben, ahová ajánlatkérő a berendezést el fogja helyezni, más berendezés működtetése során sem fog olyan mértékű por keletkezni, amely porelszívó csatlakoztatását indokolná. Ajánlatkérő nem vitatta, hogy a berendezés maga nem igényel porelszívást, előírását azzal indokolta, hogy a munkaterület igényli a portalanítást. A Döntőbizottság álláspontja szerint ajánlatkérő magyarázata nem adja szakmai indokát annak, hogy a helyiség porelszívását kizárólagosan az energiablokk-berendezéshez csatlakoztatható eszközökkel tudná biztosítani, ezért az előírás eltúlzott követelményt tartalmaz, és sérti a Kbt. 58. § (7) bekezdését.
III/1. A standard hidraulikus alapkészlet előírásával kapcsolatos kérelmi elem alapos. Kérelmező azt sérelmezte, hogy ajánlatkérő nem határozta meg pontosan, hogy milyen alapkészletet kíván beszerezni, mivel a különböző fajtájú és típusú gépjárművek javításához különböző készletek szükségesek. Ajánlatkérő arra hivatkozott, hogy az alapkészlet maga a húzatótorony, erre és az ehhez rendszeresített típustartozékokra kért ajánlatot a dokumentációban előírtak szerint. További típusfüggő készletekre nem kért ajánlatot, tekintve, hogy kifejezetten a standard jellegű kialakítást akarja megvalósítani. A Döntőbizottság a dokumentáció részletes vizsgálata alapján megállapította, hogy az nem tartalmazza az alapkészlet kifejezés pontos tartalmát, így arra vonatkozóan sincsen egyértelmű és kifejezett meghatározás, hogy az alapkészlet alatt a húzatótornyot kellene érteni. A dokumentációban a beszerzés mennyiségi meghatározásánál ajánlatkérő használja mind az alapkészlet, mind a húzatótorony kifejezést is. Az ellentmondást erősíti az is, hogy ajánlatkérő külön soron, külön tételben kért ajánlatot 2 húzatótoronyra, valamint 1 alapkészletre, annak típustartozékaival. A Döntőbizottság megítélése szerint a dokumentációból nyelvtani és logikai értelmezés alapján sem állapítható meg az ajánlatkérő tényleges beszerzési igénye, a hiányos műszaki tartalom alapján nem volt biztosított az egyenlő eséllyel történő ajánlattétel lehetősége, ezért a Döntőbizottság e körben megállapította a Kbt. 58. § (7) bekezdése alapján a jogsértést.
III/2. Nem alapos a standard egyengetőrendszerhez beszerzendő lánckészlet hosszával kapcsolatos kérelmi elem. A kérelmező e körben a dokumentációnak azon elemét sérelmezte, amelyben ajánlatkérő a paraméterek között a lánc hosszát is meghatározta. A Döntőbizottság e körben elfogadta ajánlatkérő indokolását, mely szerint egy lánc teherbírásra vonatkozó paraméter és a hosszára vonatkozó paraméter az a két minimálisan szükséges adat, amelyekkel a beszerezni kívánt eszköz objektíve leírható, ezért a Döntőbizottság e körben jogsértést nem állapított meg.
III/3. A Döntőbizottság megállapította, hogy a külső (lehorgonyzó) kerettel kapcsolatos kérelmi elem alapos. Ajánlatkérő a dokumentációban a külső keret méretét a keret belső, illetőleg külső oldalméreteinek legkisebb, illetőleg legnagyobb értéke előírásával határozta meg, azzal a kikötéssel, hogy annak alkalmasnak kell lennie egy 12 méternél nem hosszabb gépjármű-karosszéria javítására. A Döntőbizottság megállapította, hogy ajánlatkérő nem adta okszerű indokát annak, hogy az általa rögzített funkció teljesítéséhez kizárólag ezen – milliméter pontossággal – meghatározott mérettartományba beilleszthető keret felelne meg. Ezen túlmenően ajánlatkérő tárgyalási nyilatkozata alapján megállapítható, hogy a dokumentációban szereplő méretek vonatkozásában – az előírtnál szigorúbb – ajánlatkérői elvárás ténylegesen az, hogy a berendezést a konkrét értékeken kell szállítani, ezért a Döntőbizottság megállapította, hogy az előírás eltúlzott követelményt tartalmaz, és sérti a Kbt. 58. § (7) bekezdését.
III/4. A Döntőbizottság megállapította, hogy nem alapos a húzatópaddal kapcsolatos kérelmi elem.
Kérelmező egyfelől azt sérelmezte, hogy ajánlatkérő előírta, hogy a húzatópad tengelye anyagának öntöttvasnak kell lenni. Ajánlatkérő ezen követelményét azzal indokolta, hogy a berendezés a munkafolyamat során, a mechanikai igénybevétel miatt rendszeresen túlterhelt, amely tartós alakváltozást eredményez. Arra a célra, amelyre ajánlatkérő a berendezést használni fogja, kizárólag az előírt anyagból készült tengelyű eszközök alkalmasak. Tekintettel arra, hogy kérelmező nem vitatta az előírás jogszerűségét a berendezés rendszeres túlterhelésének esetén, a Döntőbizottság nem állapított meg jogsértést.
Sérelmezte azt az előírást is, mely szerint a húzatópadnak illeszthetőnek kell lennie ollós emelőhöz. Indoklása szerint az előírás azért indokolatlan, mert mindkét berendezés önállóan is képes a funkcióját betölteni. A Döntőbizottság megítélése szerint megalapozott ajánlatkérő azon indokolása, mely szerint a konkrét beszerzésnél többletigénye keletkezett atekintetben, hogy az oktatási-képzési tevékenysége közben magát a húzatópadot is mozgatnia kell, melyhez szükséges az emelőhöz való illeszthetőség kialakítása. A Döntőbizottság megállapította, hogy ajánlatkérő ezen előírása nem jogsértő.
III/5. A karosszérialemez-egyengető rendszerrel kapcsolatos kérelmi elem nem alapos. Kérelmező azt az előírást sérelmezte, mely szerint a berendezésnek alkalmasnak kell lennie multispot készülékhez történő csatlakoztatásra.
Nem vitásan a beszerzés tárgyaként megjelölt lemezegyengető rendszer és a multispot készülék két különböző technológiai elven működő, más munkafolyamatot kiszolgáló, egymástól függetlenül üzemeltethető berendezés. A Döntőbizottság elfogadta ajánlatkérő érvelését, mely szerint a csatlakoztathatóság előírásával azt a többletigényét fogalmazta meg, mely szerint a hegesztő készülék által biztosított funkcióval, az együttes üzemeltetés során a tárgyi beszerzésének funkciója is kiegészíthető. A Döntőbizottság erre tekintettel nem állapított meg jogsértést.
III/6. Az ellenállás-hegesztő és egyengető géphez tartozó műszaki előírással kapcsolatosan a kérelmező azt kifogásolta, hogy a paraméterek összességében idézték elő azt a helyzetet, hogy csak egyetlen termékkel tehető érvényes ajánlat. A Döntőbizottság megállapította, hogy a kérelmező saját állítását nem támasztotta alá, nem vitatta, hogy ajánlatkérő a gép által teljesítendő funkciót a megfelelő részletességgel határozta meg, nem jelölte meg továbbá azokat a paramétereket, amelyek előírása miatt nem képes ajánlattételre, vagy amelyek módosításával már más termékek is versenghetnek. Kérelmező nem nevezte meg azt a konkrét terméket sem, amely az ajánlatkérő által meghatározott műszaki adatok összességének kizárólagosan megfelel. A Kbt. fentiekben már ismertetett szabályozása mellett abban az esetben lenne a Döntőbizottságnak jogalapja jogsértésre következtetést levonni, amennyiben megállapítható lenne az egyes konkrétan meghatározott műszaki paraméterek tekintetében, hogy azok indokolatlanul hátrányos megkülönbözetést jelentenek, nem biztosítják az egyenlő eséllyel történő ajánlattétel lehetőségét. Tekintettel arra, hogy erre vonatkozóan adat az eljárás során nem merült fel, a Döntőbizottság nem állapított meg jogsértést.
A Döntőbizottság megvizsgálta a teljesítés időtartamának meghatározásával kapcsolatos kérelmi elemet.
A kérelmező e körben azt kifogásolta, hogy a felhívásban előírtak szerint ajánlatkérő jogsértően rövid időt biztosított a szerződés teljesítésére, ezáltal sérül az esélyegyenlőség alapelve, mivel ezt csak az tudja vállalni, aki a készülékekkel már készleten rendelkezik.
A Kbt. 49. § alapján az ajánlati felhívást tartalmazó hirdetményt külön jogszabályban meghatározott minta szerint úgy kell elkészíteni, hogy annak alapján az ajánlattevők egyenlő eséllyel megfelelő ajánlatot tehessenek.
A szerződés teljesítésének időtartamát mint lényeges szerződéses feltételt ajánlatkérő úgy köteles meghatározni az ajánlati felhívásában, hogy az ajánlattevőknek egyenlő esélyük legyen az ajánlattételben. Ajánlatkérő az ajánlati felhívás II.3) pontjában, valamint a 2., 4. és 5. részek vonatkozásában a teljesítés végső határidejét 2007. október 15-ében határozta meg, így a teljesítésre nyitva álló időtartam a szerződéskötés tervezett időpontjától, 2007. augusztus 31-től számítva mintegy 6 hét. A Döntőbizottság álláspontja szerint az időtartam meghatározása során azok a tényezők vehetőek figyelembe, amelyek közvetlen összefüggésben állnak a teljesítéssel, a konkrét esetben azt, hogy valamennyi vizsgált részben a beszerzés tárgya összetett és ajánlatkérő számos speciális műszaki előírást tett. Ajánlatkérő a felhívás tartalmának jogszerűségére vonatkozó indokolásában kizárólag a saját érdekkörében felmerülő okokra: a támogatási szerződése alapján rendelkezésre álló idő szűkösségére és pénzügyi helyzetére hivatkozott. A Döntőbizottság álláspontja szerint ajánlatkérő indokolása nem fogadható el, mivel a magyarázat nem mutatott be olyan objektív indokokat, amelyek igazolják a szerződésnek az előírt határidőben való teljesíthetőségét.
A fentiekre tekintettel a Döntőbizottság a Kbt. 318. § (1) bekezdésében meghatározott hatáskörében eljárva a megalapozatlan kérelmi elemek tekintetében a Kbt. 340. § (2) bekezdés a) pontja alapján a jogorvoslati kérelmet elutasította, a megalapozott kérelmi elemek tekintetében a Kbt. 340. § (2) bekezdés c) pontja alapján a rendelkező részben foglaltak szerint megállapította a jogsértést, a Kbt. 340. § (2) bekezdés e) pontja alapján megsemmisítette az ajánlati felhívást és a dokumentációt, valamint ajánlatkérőnek azt követően hozott döntéseit. A Döntőbizottság a Kbt. 340. § (2) bekezdés e) pontja alapján bírság kiszabásáról határozott.
A Döntőbizottság a megállapított jogsértések súlyára, számára és összetettségére tekintettel úgy ítélte meg, hogy indokolt a felhívás és a dokumentációk megsemmisítése.
A Kbt. 340. § (1) bekezdése szerint a Döntőbizottság a jogkövetkezményeket együttesen is alkalmazhatja.
A Kbt. 340. § (3) bekezdés e) pontja szerint a jogsértés megállapítása esetén mérlegelheti a bírság alkalmazását.
A Kbt. 341. § (3) bekezdése szerint a Döntőbizottság annak eldöntésében, hogy indokolt-e a bírság kiszabása, illetőleg a bírság összegének megállapításában az eset összes körülményét – így különösen a jogsérelem súlyát, a közbeszerzés tárgyát és értékét, a jogsértésnek a közbeszerzési eljárást lezáró döntésre gyakorolt befolyását, az e törvénybe ütköző magatartás ismételt tanúsítását, a jogsértőnek az eljárást segítő együttműködő magatartását – veszi figyelembe. A bírság összegének megállapításakor figyelembe kell venni azt is, ha a jogsértés nyilvánvalóan szándékos volt.
A Kbt. 341. § (4) bekezdése szerint a 340. § (3) bekezdésének e) pontja, valamint a (4)–(6) bekezdése szerinti bírság mértéke a közbeszerzés értékének legfeljebb harminc százaléka lehet.
A Döntőbizottság a körülmények mérlegelése alapján indokoltnak ítélte a bírság alkalmazását. A Döntőbizottság álláspontja szerint az ajánlatkérő súlyos jogsértést követett el, mert az ajánlati felhívásának a teljesítés időtartamára vonatkozó előírása, továbbá az ajánlati dokumentációi több pontban is jogsértők. A Döntőbizottság a bírság összegének meghatározása során – a fenti tényezőkön túl – figyelembe vette, hogy a jogsértés közösségi értékhatáros beszerzésre valósult meg, Figyelembe vette azt a tényt, hogy az ajánlati felhívás és a dokumentációk megsemmisítésével a jogsértés orvosolható. Figyelembe vette az ajánlatkérő eljárást segítő, együttműködő magatartását, valamint azt, hogy az ajánlatkérővel szemben először állapított meg jogsértést.
A Döntőbizottság e tényezőket együttesen mérlegelve a bírság mértékét 1 000 000 Ft, azaz egymillió forint összegben állapította meg.
A Döntőbizottság a bírság alkalmazása során figyelembe vette a becsatolt felelősségi rendet, valamint az ajánlatkérőnek a műszaki ellenőrrel és lebonyolítóval, továbbá a hivatalos közbeszerzési tanácsadóval megkötött megbízási szerződéseit is, és a rendelkezésre álló adatok alapján úgy ítélte meg, hogy nem vonható le megalapozott következtetés a megállapított jogsértésért az ajánlatkérőn kívül más szervezet vagy személy felelősségére.
A Döntőbizottság a Kbt. 340. § (2) bekezdés f) pontja alapján rendelkezett a jogorvoslati eljárás költségeinek viseléséről.
A jogorvoslatra vonatkozó tájékoztatás a Kbt. 346. § (1) bekezdésén alapul.

Budapest, 2007. augusztus 14.

Uherné dr. Laczi Orsolya s. k.,  Dr. Tukacs László s. k.,
   közbeszerzési biztos        közbeszerzési biztos

 Dr. Biró Judit s. k., 
közbeszerzési biztos

A határozatot a bíróság előtt keresettel támadták.
		</pre>
	
    </div>






		</div>

	</div>

	
<div id="footer">
	<div class="wrap">
		<div>
			<div class="f1">
				<ul class="share">
					<li><a href="https://twitter.com/K6_TW">O<em>T</em></a></li>
					
					<li><a href="http://www.facebook.com/pages/K%C3%B6zbeszerz%C3%A9si-Hat%C3%B3s%C3%A1g/100693676739630">O<em>f</em></a></li>
					
				</ul>

				<div class="impressum">
					<a href="/">Főoldal</a>&nbsp;&nbsp;/&nbsp;
					<a href="/sitemap/">Oldaltérkép</a>&nbsp;&nbsp;/&nbsp;
					<a href="/mutat/775/">Impresszum</a>&nbsp;&nbsp;/&nbsp;
					<a href="/mutat/1241/">Adatvédelem</a>
				</div>

			</div>
			<div class="f2">
				<h2>Kiemelt oldalaink</h2>
				<ul>
					<li><a href="/magunkrol/elerhetosegek/" >Elérhetőségek</a></li><li><a href="/jogorvoslat/tudnivalok/" >Jogorvoslati tudnivalók </a></li><li><a href="/adatbazis/keres/tanacsado/" >Hivatalos közbeszerzési tanácsadók</a></li>
				</ul>
			</div>
			<div class="f3">
				<h2>Legnépszerűbb</h2>
				<ul>
					<li><a href="/adatbazis/keres/hirdetmeny/" >Hirdetmények</a></li><li><a href="/adatbazis/keres/dbhatarozat/" >Döntőbizottsági határozatok</a></li><li><a href="/adatbazis/keres/tajekoztato/" >Ajánlások, tájékoztatók</a></li>
				</ul>		
			</div>

			<div class="f4">
				<h2>Hasznos linkek</h2>
				<ul>
					

					

				</ul>		
			</div>

		</div>
		<div>
			<div class="f1">

				<div id="portlet_footer_logo">
					<div>
						<img alt="" src="/public/images/cimer.png">
						<h3>Közbeszerzési <br>Hatóság</h3>
					</div>
				</div>
				<div id="portlet_evhonlapja">
					<div>
						<a href="/mutat/1288/"><img src="/public/images/evhonlapja/ev1.png" alt="Az év honlapja különdíj - 2012" /></a>
					</div>
				</div>

			</div>
			<div class="f2">
				<div id="portlet_footer_address">
					<div>
						<span class="address">1026 Budapest, Riadó u. 5.</span>
						<a href="http://goo.gl/maps/urPc" target="_blank" class="map">Térkép megnyitása Google Maps-en</a><br />
						<a href="mailto:kapcsolat (kukac) kt.hu" class="email">kapcsolat (kukac) kt.hu</a>
					</div>
				</div>
			</div>
			<div class="f3">
				<div id="portlet_footer_ugyfel">
					<div>
						<strong>Hivatali munkarend</strong> <br />
						<span>hétfő–csütörtök:</span> 8:00–16:30 <br />
						<span>péntek:</span> 8:00–14:00
					</div>
				</div>
			</div>
		</div>

	</div>
</div>
	

	
	<script type="text/javascript" src="/public/js/libs/modernizr-2.0.6.min.js"></script>
	<script type="text/javascript" src="/public/js/libs/jquery.min.js"></script>
	<script type="text/javascript" src="/public/js/libs/jquery.scrollTo-min.js"></script>
	<script type="text/javascript" src="/public/js/libs/jquery.cookie.js"></script>
	
<script type="text/javascript" src="/public/js/libs/jquery.scrollTo-min.js"></script>

	
	<script type="text/javascript" src="/public/js/script.js?v=20161224194916"></script>
	<script type="text/javascript" src="/public/ladybugTracker/js/ladybugTracker-light.js"></script>
	
	
	

		<script type="text/javascript">

	 var _gaq = _gaq || [];
	 _gaq.push(['_setAccount', 'UA-30935263-1']);
	 _gaq.push(['_trackPageview']);

	 (function() {
	   var ga = document.createElement('script'); ga.type = 'text/javascript'; ga.async = true;
	   ga.src = ('https:' == document.location.protocol ? 'https://ssl' : 'http://www') + '.google-analytics.com/ga.js';
	   var s = document.getElementsByTagName('script')[0]; s.parentNode.insertBefore(ga, s);
	 })();

	</script>
</body>
</html>

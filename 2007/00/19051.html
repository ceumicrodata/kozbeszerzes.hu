<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd">
<!--[if lt IE 7]> <html xmlns="http://www.w3.org/1999/xhtml" xml:lang="hu" lang="hu" class="no-js ie6"> <![endif]-->
<!--[if IE 7]>    <html xmlns="http://www.w3.org/1999/xhtml" xml:lang="hu" lang="hu" class="no-js ie7"> <![endif]-->
<!--[if IE 8]>    <html xmlns="http://www.w3.org/1999/xhtml" xml:lang="hu" lang="hu" class="no-js ie8"> <![endif]-->
<!--[if gt IE 8]><!--> <html xmlns="http://www.w3.org/1999/xhtml" xml:lang="hu" lang="hu"> <!--<![endif]-->


<head>
	<title>Közbeszerzési Hatóság - Címlap</title>
	
	<meta http-equiv="content-type" content="text/html; charset=utf-8" />
	<meta name="description" content="" />
	<meta name="keywords" content="" />
	<meta http-equiv="X-UA-Compatible" content="IE=edge,chrome=1" />
	<meta name="viewport" content="width=device-width,minimum-scale=1.0,maximum-scale=1.0,initial-scale=1.0,user-scalable=no" />
	
	<link rel="alternate" type="application/rss+xml" title="KT portál friss anyagai" href="/rss/" />

	
	<link rel="stylesheet" type="text/css" href="/public/css/fonts.css?v=20161224195822" media="screen, print"/>
	<link rel="stylesheet" type="text/css" href="/public/css/layout.css?v=20161224195822" media="screen"/>
	


	
	<link rel="stylesheet" type="text/css" href="/public/css/reset.css" media="screen"/>
	<link rel="stylesheet" type="text/css" href="/public/css/style.css?v=20161224195822" media="screen, print" />
	<link rel="stylesheet" type="text/css" href="/public/css/ie8.css?v=20161224195822" media="screen"/>
	<link rel="stylesheet" type="text/css" href="/public/css/print.css?v=20161224195822" media="print"  />
	
	
	


	<link rel="profile" href="http://microformats.org/profile/hcard" />
	<link rel="shortcut icon" href="/public/images/favicon.ico" />
	
	

	<!--[if lt IE 9]>
		<script src="/public/js/libs/selectivizr.min.js"></script>
	<![endif]-->

	
</head>

<body class="article">

	<div id="fb-root"></div>
	<script>(function(d, s, id) {
	  var js, fjs = d.getElementsByTagName(s)[0];
	  if (d.getElementById(id)) return;
	  js = d.createElement(s); js.id = id;
	  js.src = "http://connect.facebook.net/hu_HU/all.js#xfbml=1";
	  fjs.parentNode.insertBefore(js, fjs);
	}(document, 'script', 'facebook-jssdk'));</script>


	<a name="content"></a>

	
	<div id="bookmarks" class="anonim">
	<div class="wrap">
		<div class="inner">

			
			<h1>Könyvjelzőim</h1>

		
				
			<p>A regisztrált és bejelentkezett felhasználók itt férhetnek hozzá a korábban könyvjelzővel megjelölt hírekhez.</p>
			<p><small>Ha ön is szeretné figyelemmel kísérni számítógépén és okostelefonján a közbeszerzésekkel kapcsolatos híreket, változásokat, nincs más dolga, mint regisztrálni.</small></p>
			<p class="buttons"><a href="/felhasznalo/regisztracio/" class="btn">Szeretnék Regisztrálni</a> <a href="#" class="btn close">Mégsem</a></p>

			<img src="/public/images/bg/bookmarks-nonlogin.png" alt="" />

			<span class="close">(FX)</span>


		


		</div>
		<div class="menu">
			
			<ul class="clearfix">
				
			</ul>
		</div>
	</div>

	<div id="handle"><img src="/public/images/bg/bookmarks-handle.png" alt="" /></div>

</div>
	<div id="oldbrowser">
	<p>
		Az Internet Explorer Ön által használt változatát<br /> a Közbeszerzési Hatóság portálja nem támogatja.
	</p>	
	<p class="small">Kérjük töltse le az alábbi böngészők friss verzióját.</p>

	<hr />
	<table>
		<tr>
			<td>
				<a target="_blank" href="http://www.microsoft.com/hun/windows/internet-explorer/">
					<img src="/public/images/buttons/oldbrowser/ie.png" alt="Internet Explorer" />
					<span>Internet Explorer</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.google.com/chrome/?hl=hu">
					<img src="/public/images/buttons/oldbrowser/chrome.png" alt="Google Chrome" />
					<span>Google Chrome</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.mozilla-europe.org/hu/firefox/">
					<img src="/public/images/buttons/oldbrowser/ff.png" alt="Mozilla Firefox" />
					<span>Mozilla Firefox</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.apple.com/hu/safari/download/">
					<img src="/public/images/buttons/oldbrowser/safari.png" alt="Safari" />
					<span>Safari</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.opera.com/">
					<img src="/public/images/buttons/oldbrowser/opera.png" alt="Opera" />
					<span>Opera</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			
		</tr>
	</table>
	<hr />

	<p class="sec">Your browser is no longer supported. </p>
	<p class="small">Please download a modern browser from above.</p>

	<p class="legal">
		Közbeszerzési Hatóság | <a href="mailto:kapcsolat@kt.hu">kapcsolat@kt.hu</a>
	</p>
</div>
	<a href="#top" id="backtotop">vissza a lap <br />tetejére</a>


<div id="quicksearch">
	<div class="wrap">
		
		<form action="/adatbazis/gyorskereses/" method="GET">
			<fieldset>

				

				<input type="hidden" name="tipus" value="tartalom" />
				

				<input type="text" name="q" placeholder="Keresés hírekben, cikkekben, publikációkban" />
				<button type="submit">Keresés</button>
				<button type="button" class="close">Fu</button>

				<h2>Részletes keresés az egyes témakörökben</h2>
				
				<ul>
					<li><a href="/keres/">Hírek, cikkek, publikációk</a></li>
					<li><a href="/adatbazis/keres/tajekoztato/">Ajánlások, tájékoztatók, útmutatók</a></li>
					<li><a href="/adatbazis/keres/ajanlatpublikaciok/">Ajánlatkérői publikációk</a></li>
					<li><a href="/adatbazis/keres/ajanlatkero/">Bejelentkezett ajánlatkérők</a></li>
				</ul>
				<ul>
					<li><a href="/adatbazis/keres/dbhatarozat/">Döntőbizottsági és bírósági határozatok</a></li>
					<li><a href="/adatbazis/keres/ebitelet/">Európai Bíróság ítéletei</a></li>
					<li><a href="/adatbazis/keres/tanacsado/">Hivatalos közbeszerzési tanácsadók</a></li>
					<li><a href="/adatbazis/keres/hirdetmeny/">Közbeszerzési Értesítő</a></li>
				</ul>
				<ul>
					<li><a href="/adatbazis/keres/oktatas/">Közbeszerzési oktatás</a></li>
					<li><a href="/adatbazis/keres/ajanlattevo/">Minősített ajánlattevők</a></li>
					<li><a href="/nyilvantartas/tanacsado/lista/">Felelős akkreditált közbeszerzési szaktanácsadók jegyzéke</a></li>
					<li><a href="/nyilvantartas/hntdontes/lista/">Hirdetmény nélküli eljárásokkal kapcsolatos döntések</a></li>
				</ul>

				<button type="button" class="closeup">panel elrejtése ↑</button>


			</fieldset>
		</form>
	</div>
</div>





<div id="bc">
	<ul>
		
		<li>
			
			Címlap
			
		</li>
		
	</ul>
	<button type="button"><span>Menü kibontása</span>w</button>
</div>
<div id="menu">
	<div id="evhonlapja" class="slowanim"><a href="/mutat/1288/">Különdíjas a www.kozbeszerzes.hu!</a></div>
	<div class="wrap">
		<div id="mainMenu">
			<div id="logo">
				
				<h1><a href="/">
					KÖZBESZERZÉSI
					HATÓSÁG
				</a></h1>
				
			</div>

			<ul id="langSel">
				<li><a href="/nyelvi-verziok/english/">English</a></li>

			</ul>

			<ul class="iconmenu">
				<li ><a href="/"><em>F</em><b>H</b><span>Főoldal</span></a></li>
				<li class="search"><a href="/keres/"><em>F</em><b>S</b><span>Keresés</span></a></li>
				<li><a href="/sitemap/"><em>F</em><b>s</b><span>Oldaltérkép</span></a></li>
				<li><a href="/gyik/?c=4"><em>F</em><b>M</b><span>Súgó</span></a></li>
				<li><a href="/kapcsolatok/kapcsolatfelvetel/"><em>F</em><b>E</b><span>Kapcsolat</span></a></li>
				
				<li class="accessibility"><a href="/felhasznalo/valtas/vakbarat/" title="Akadálymentes változat"><em>O</em><b>v</b><span>Akadálymentes</span></a></li>
				
			</ul>
		
			<ul class="usermenu">
				<li class="hi"><a href="/felhasznalo/belepes/">Belépés</a> / <a href="/felhasznalo/regisztracio/">Regisztráció</a></li>
				<li class="hi small"><a href="/felhasznalo/emlekezteto/">Jelszó-emlékeztető</a></li>
			</ul>
		
		
		</div>
		<div id="subMenu">
			
			<div>
				<h2><a href="#top">Hatóság</a></h2>
				<ul>
					
					<li ><a href="/magunkrol/bemutatkozas">Bemutatkozás</a></li>
					
					<li ><a href="/magunkrol/szervezeti-felepites">Szervezeti felépítés</a></li>
					
					<li ><a href="/magunkrol/kozbeszerzesek-tanacsa">Közbeszerzések Tanácsa </a></li>
					
					<li ><a href="/magunkrol/dontobizottsag">Döntőbizottság</a></li>
					
					<li ><a href="/magunkrol/kozerdeku-adatok">Közérdekű adatok</a></li>
					
					<li ><a href="/magunkrol/elerhetosegek">Elérhetőségek</a></li>
					
					<li ><a href="/magunkrol/egyuttmukodesi-megallapodasok">Együttműködések</a></li>
					
					<li ><a href="/magunkrol/allasajanlatok">Állásajánlatok</a></li>
					
				</ul>
			</div>
			
			<div>
				<h2><a href="#top">Jogorvoslat</a></h2>
				<ul>
					
					<li ><a href="/jogorvoslat/tudnivalok">Tudnivalók</a></li>
					
					<li ><a href="/jogorvoslat/jogorvoslati-kerelmek-listaja">Kérelmek</a></li>
					
					<li ><a href="/jogorvoslat/hatarozatok-listaja">Határozatok</a></li>
					
					<li ><a href="/jogorvoslat/targyalasi-naptar">Tárgyalási naptár</a></li>
					
					<li ><a href="/jogorvoslat/kozlemenyek">Közlemények</a></li>
					
				</ul>
			</div>
			
			<div>
				<h2><a href="#top">Jogi háttér</a></h2>
				<ul>
					
					<li ><a href="/jogi-hatter/hazai-szabalyozas">Hazai szabályozás</a></li>
					
					<li ><a href="/jogi-hatter/eu-s-szabalyozas">EU-s szabályozás</a></li>
					
					<li ><a href="/jogi-hatter/hirdetmenyekk">Hirdetmények</a></li>
					
					<li ><a href="/jogi-hatter/europai-birosag-iteletei">Európai Bíróság ítéletei</a></li>
					
					<li ><a href="/jogi-hatter/eu-s-hatteranyagok">EU-s háttéranyagok</a></li>
					
					<li ><a href="/jogi-hatter/ppn">PPN</a></li>
					
					<li ><a href="/jogi-hatter/jogalkalmazas-elosegitese">Jogalkalmazás elősegítése</a></li>
					
				</ul>
			</div>
			
			<div>
				<h2><a href="#top">Tevékenységek</a></h2>
				<ul>
					
					<li ><a href="/tevekenysegek/eves-beszamolo">Éves beszámoló</a></li>
					
					<li ><a href="/tevekenysegek/kozbeszerzesi-oktatas">Közbeszerzési oktatás</a></li>
					
					<li ><a href="/tevekenysegek/nyilvantartasok-vezetese">Nyilvántartások vezetése</a></li>
					
					<li ><a href="/tevekenysegek/szerzodes-ellenorzes">Szerződés-ellenőrzés</a></li>
					
					<li ><a href="/tevekenysegek/kozbeszerzesi-etikai-kodex">Közbeszerzési Etikai Kódex</a></li>
					
					<li ><a href="/tevekenysegek/konferenciak">Konferenciák</a></li>
					
					<li ><a href="/tevekenysegek/nemzetkozi-kapcsolattartas">Nemzetközi kapcsolattartás</a></li>
					
					<li ><a href="/tevekenysegek/kozbeszerzesi-statisztikak">Közbeszerzési statisztikák</a></li>
					
				</ul>
			</div>
			
			<div>
				<h2><a href="#top">Kapcsolatok</a></h2>
				<ul>
					
					<li ><a href="/kapcsolatok/tanusito-vedjegyek">Tanúsító védjegyek</a></li>
					
					<li ><a href="/kapcsolatok/kapcsolatfelvetel">Kapcsolatfelvétel</a></li>
					
				</ul>
			</div>
			
		</div>
	</div>
</div>


	

	<div class="container article">

		
		<div class="wrap">
			
    
    <div class="lead">
        <h1></h1>

            <table class="ertesitofej">
                <tr>
                    <th>Közbeszerzési Értesítő száma:</th>
                    <td>2007/141</td>
                </tr>
                <tr>
                    <th>Beszerzés tárgya:</th>
                    <td></td>
                </tr>
                <tr>
                    <th>Hirdetmény típusa:</th>
                    <td>A Közbeszerzési Döntőbizottság határozata KÉ</td>
                </tr>
                <tr>
                    <th>Eljárás fajtája:</th>
                    <td></td>
                </tr>
                <tr>
                    <th>Közzététel dátuma:</th>
                    <td>2007.12.12.</td>
                </tr>
                <tr>
                    <th>Iktatószám:</th>
                    <td>19051/2007</td>
                </tr>
                <tr>
                    <th>CPV Kód:</th>
                    <td></td>
                </tr>
                <tr>
                    <th>Ajánlatkérő:</th>
                    <td></td>
                </tr>
                <tr>
                    <th>Teljesítés helye:</th>
                    <td></td>
                </tr>
                <tr>
                    <th>Ajánlattételi/részvételi jelentkezési határidő:</th>
                    <td></td>
                </tr>
                <tr>
                    <th>Nyertes ajánlattevő:</th>
                    <td></td>
                </tr>
                <tr>
                    <th>Ajánlatkérő típusa:</th>
                    <td></td>
                </tr>
                <tr>
                    <th>Ajánlatkérő fő tevényeségi köre:</th>
                    <td></td>
                </tr>
				<tr>
					<th>Letöltés:</th>
					<td>
						<a href="/ertesito/pdf/portal_19051_2007/" target="_blank">Hirdetmény letöltése PDF formátumban</a>
					</td>
			    </tr>
                
            </table>

    </div>



    <div class="content hirdetmenytartalom">
	
		<pre>
		




KÖZBESZERZÉSEK TANÁCSA KÖZBESZERZÉSI DÖNTŐBIZOTTSÁG (19051/2007)

1024 Budapest, Margit krt. 85.
Ikt.sz.: D.558/17/2007.

Tárgy: a KÖMI Közlekedésmérnöki Iroda, Mérnöki Szolgáltató Kft. jogorvoslati kérelme a Közlekedésfejlesztési Koordinációs Központ közbeszerzési eljárása ellen.

A Közbeszerzési Döntőbizottság (a továbbiakban: Döntőbizottság) a Közbeszerzések Tanácsa nevében meghozta az alábbi

HATÁROZAT-ot:

A Döntőbizottság a KÖMI Közlekedésmérnöki Iroda, Mérnöki Szolgáltató Kft. (1034 Budapest, Bécsi út 126–128., képviseli: Hajdu & Menyhei Ügyvédi Iroda, dr. Hajdu György ügyvéd 1052 Budapest, Petőfi Sándor u. 11. IV/18. a továbbiakban: kérelmező) jogorvoslati kérelmének, melyet a Közlekedésfejlesztési Koordinációs Központ (1024 Budapest, Fényes Elek u. 713. a továbbiakban: ajánlatkérő) „gyorsforgalmi utak közútkezelői tevékenységének ellenőrzése 2007/08” tárgyú közbeszerzési eljárása ellen nyújtott be részben helyt ad és megállapítja, hogy ajánlatkérő megsértette a közbeszerzésekről szóló 2003. évi CXXIX. törvény (a továbbiakban: Kbt.) Kbt. 41. § (7) bekezdése és a Kbt. 126. §-a alapján alkalmazandó Kbt. 88. § (1) bekezdés b) pontjára tekintettel a Kbt. 81. § (3) bekezdését és a Kbt. 91. § (1) bekezdését. A Döntőbizottság ezt meghaladóan a jogorvoslati kérelmet elutasítja, illetve a jogorvoslati eljárást a 2007. október 15-én előterjesztett jogorvoslati kérelmi elem vonatkozásában megszünteti.
A Döntőbizottság ajánlatkérőt 3 000 000 Ft azaz (hárommillió forint) bírsággal sújtja.
Ajánlatkérő a bírság összegét a határozat kézhezvételétől számított 15 napon belül a Közbeszerzések Tanácsa Magyar Államkincstárnál vezetett 10032000-01720361–00000000 számú számlájára köteles befizetni.
Kötelezi a Döntőbizottság ajánlatkérőt, hogy a határozat kézhezvételétől számított 15 napon belül fizessen meg a kérelmező részére 900 000 Ft (azaz kilencszázezer forint) igazgatási szolgáltatási díjat. Ezt meghaladóan a felek viselik az eljárás során felmerült költségeiket.
A határozat ellen fellebbezésnek, újrafelvételi és méltányossági eljárásnak helye nincs. A határozat megszüntető rendelkezése ellen, annak kézbesítésétől számított 8 napon belül külön jogorvoslati kérelem nyújtható be. A határozat érdemi részének felülvizsgálatát, annak kézhezvételétől számított 15 napon belül keresettel lehet kérni. Mind a külön jogorvoslati kérelmet, mind a keresetlevelet a Fővárosi Bírósághoz címezve, de a Döntőbizottsághoz kell benyújtani. A keresetlevél benyújtásának a határozat végrehajtására nincs halasztó hatálya.

INDOKOLÁS

A Döntőbizottság a közbeszerzési eljárás iratai, a felek írásbeli és tárgyalási nyilatkozatai alapján az alábbi tényállást állapította meg.
Ajánlatkérő a Kbt. IV. fejezete szerinti, a Kbt. 124. § (2) bekezdés d) pontjára alapított hirdetmény közzétételével induló gyorsított tárgyalásos közbeszerzési eljárást indított a rendelkező részben meghatározott tárgyban, amelyre vonatkozó részvételi felhívása az Európai Unió Hivatalos Lapjában, illetve a TED-en 2007. augusztus 11-én jelent meg 2007/S 154-192263 számon. Ajánlatkérő a felhívása II.2.1. pontjában a beszerzése mennyiségét a következők szerint állapította meg: „A gyorsforgalmi utak közútkezelő tevékenységének szerződések szerinti ellenőrzését az alábbi közutakra/telephelyre kell elvégezni (részletes leírás a dokumentációban):
– az ÁAK Zrt. kezelésében lévő (összesen: 610+100 km, 2009-ig további bővülés) 13+1 autópálya mérnökség (M43)+2 üzemmérnökség (M8, M9), 
– az AKA kezelésében lévő (összesen 156 km) 3 autópálya mérnökség (M5), valamint 
– a Duna Intertoll kezelésében lévő (összesen 52 km) 1 autópálya mérnökség (M6).
Ajánlatkérő a rész-, illetve többváltozatú ajánlattétel lehetőségét kizárta, közölte, hogy a szerződés teljesítési határideje 2008. december 31. A felhívás tartalmazta a részvételi feltételeket és az alkalmassági követelményrendszert. Műszaki, szakmai alkalmassági feltételként állapította meg egyebek mellett azt, hogy a jelentkező és a közbeszerzés értékének 10%-át meghaladó mértékben igénybe venni kívánt alvállalkozója rendelkezzen a szolgáltatás teljesítésébe bevonni kívánt legalább 3 fő, a munka elvégzéséhez szükséges szakirányú felsőfokú (építőmérnök, közlekedésmérnök, útüzemeltetési -fenntartási szakmérnök) végzettséggel és az előző 12 évből legalább 3 év időtartamban útüzemeltetésben végzett szakmai gyakorlattal rendelkező szakemberrel, valamint szerepeljen a 9/2001. (II. 14.) KöViM rendelet és a 244/2006. (XII. 5.) Korm. rendelet szerinti útépítési műszaki ellenőri névjegyzékben, vagy az útüzemeltetési és -fenntartási szakértői névjegyzékben. Ajánlatkérő bírálati szempontként a legalacsonyabb összegű ellenszolgáltatást állapította meg.
A felhívás III.1.1. pontjában előírta teljesítési biztosíték nyújtását a Kbt. 53. § (5) bekezdésére hivatkozással, melynek mértékét a bruttó megbízási díj 10%-ában állapította meg.
A felhívás VI.3. pontjában ajánlatkérő tájékoztatást adott arról, hogy a hiánypótlási lehetőséget teljes körben biztosítja. Ugyanezen pontban előírta azt is, hogy a nyertes ajánlattevő által az ajánlatban megjelölt műszaki ellenőrnek személyesen kell ellenőriznie minden mérnökséget havonta kétszer úgy, hogy egy napon legfeljebb két telephely ellenőrzése (mérnökség és úthálózata) végezhető a dokumentációban megjelölt módon. Ajánlatkérő ugyanezen pontban közölte azt is: „Az ajánlati biztosíték összege 200 000 Ft. A biztosíték a Kbt. 59. § (2) bekezdése alapján nyújtható.”
Ajánlatkérő részvételi dokumentációt is összeállított, melynek részét képezte az útmutató a részvételi jelentkezőknek, ebben állapította meg ajánlatkérő a részvételi jelentkezések benyújtásával szemben támasztott formai és tartalmi követelményeket, formanyomtatványokat bocsátott a jelentkezők rendelkezésére. A dokumentáció ezen túlmenően a III. részben tartalmazta még az eljárási útmutatót és a megbízási szerződés tervezetét. Az eljárási útmutatóban közölte ajánlatkérő a műszaki előírásokat, a feladatmeghatározást, külön az ÁAK Zrt. közútkezelői tevékenységének, külön az M5 autópályán, az AKA Zrt. által és szintén külön az M6 autópályán, az M6 Duna Autópálya Koncessziós Zrt. által végzett üzemeltetési és karbantartási tevékenységnek külső szakértő által történő ellenőrzéséhez. Az ÁAK Zrt. által végzett közútkezelői tevékenység ellenőrzésének eljárási útmutatója a következő fejezeteket tartalmazta:
1. Az ellenőr tevékenységei
2. Az ellenőrzés dokumentumai
 2.1. Az ellenőrzés alapdokumentumai
 2.2. Az ellenőrzési jegyzőkönyv, minimális tartalma
3. Az ellenőr hatásköre az ÁAK Zrt. tevékenységének ellenőrzése során 
4. Vis maior (elemi kár) helyreállítása során végzett ellenőrzés 
5. A havi teljesítés ellenőrzése
6. Egyedi esetek kezelése
7. Az ellenőrök tevékenységének KKK által történő ellenőrzése.
Ajánlatkérő rögzítette a dokumentációban, hogy az ellenőr a közútkezelő tisztítási, üzemeltetési, karbantartási és fenntartási feladatainak ellenőrzését végzi, melynek alapját képezik a rendszeres vizuális szemlék, a műszaki leírás tartalmazza az ellenőrzési paramétereket, az ellenőrizendő dokumentumok leírását, a szemlék során észlelt esetleges rendellenességek rögzítésének módját, az ellenőrzési jegyzőkönyv tartalmi követelményeit.
Az 1.1. pont szerint az ellenőr havi ellenőrzési ütemterv alapján végzi a helyszíni ellenőrzését.
Az 1.2. pont szerint az ellenőr havonta két alkalommal, hivatalos munkaidőben (azon kívül egyeztetett időpontban) a mérnökségeken, illetve a mérnökséghez tartozó közúthálózaton az ÁAK Zrt. képviselőjének jelenlétében ellenőrzi a tisztítási, üzemeltetési, karbantartási, valamint közútkezelői feladatok ellátását. Az ellenőr
– a munkavégzés helyszínén szúrópróbaszerűen ellenőrzi a közútkezelő által elvégzett tevékenységek mennyiségét, minőségét és a javítások határidejét,
– az üzemeltetési és karbantartási kézikönyvben leírtaknak megfelelőn történik-e az üzemeltetés,
– ellenőrzi, hogy az elszámolt tevékenység minősége a szabványoknak, illetve az útügyi műszaki előírásokban előírtaknak megfelel-e,
– megvizsgálja, hogy a helyszínen, illetve a közútkezelőnél vezetett dokumentáció adatai megegyeznek-e a teljesítési hibák orvoslási időszakon belüli javításával,
– a havi jelentésben leadott hibajavítások, sávzárások, valamint a tevékenységek előrehaladottsága megegyezik-e az alapdokumentumokban szereplőkkel, igazolható-e az OKKSZ előírásainak teljesítése, valamint a hibák kijavítása (az ellenőrzés alapbizonylatai másolatának csatolásával). 
Az 1.3. pontban ajánlatkérő előírta, hogy a pályabejárás során tett észrevételeket formanyomtatványon kell rögzíteni és a látottakat digitális fotókkal kell alátámasztani.
Az 1.4. pont szerint az ellenőr a helyszíni ellenőrzések megállapításait, a véleményeltérést jegyzőkönyvben rögzíti, a helyszíni ellenőrzésről készített dokumentumokat az ellenőrzött egységet képviselő munkatársnak is át kell adni. Az 1.5. pontban előírásra került, hogy az ellenőr az ellenőrzések tapasztalatairól az ajánlatkérő részére havonta összefoglaló jelentést készít, melyben ki kell emelni a hibapontokat, azokat a tevékenységeket, amelyek az ellenőrzéskor nem voltak megfelelők.
Az 1.6. pontban rögzítésre került, hogy az ellenőr az ellenőrzések tapasztalatairól szükség szerint, de havonta legalább egy alkalommal az összefoglaló jelentésének átadásakor személyesen beszámol. A dokumentáció 2. pontjában határozta meg ajánlatkérő az ellenőrzés dokumentumait.
A 2.1. pont alatt közölte, hogy ajánlatkérő milyen alapdokumentumokat ad át az ellenőrnek, ezek között az üzemeltetési és karbantartási megállapodást és az üzemeltetési és karbantartási kézikönyvet. Felsorolta azon dokumentumokat is, amelyeket az ellenőrzött ÁAK Zrt. egységnek kell átadni az ellenőr részére: a napi munkavégzéseket tartalmazó táblázatot, a „nyitott hibákat” (ki nem javított hibákat) tartalmazó táblázatot, az üzemeltetési, ill. építési naplónak megfelelően részletezett munkalapokat, az alapbizonylatokat (amelyek a hiba észlelésének és a kijavítás tényleges időpontjának, mennyiségének ellenőrzését teszik lehetővé), a hiba kijavítására tett intézkedéseket alátámasztó dokumentumokat, a panaszkönyvet, a minőségbiztosítási dokumentációt.
Ajánlatkérő meghatározta azt is, hogy az ellenőrnek milyen dokumentumokat kell átadni részére:
– havi ellenőrzési terv,
– részletes tényleges ellenőrzési lista (mérnökségenként az ellenőrzésre fordított órák számával),
– havi összefoglaló jelentés (beleértve a helyszíni jegyzőkönyveket mellékletekkel és a havi jelentés véleményezését is).
A 2.2.1. pontban határozta meg ajánlatkérő az ellenőrzési jegyzőkönyv minimális tartalmát. Egyebek mellett kérte rögzíteni: az ellenőrzött szolgáltatási hibákat, megjegyzéseket, szúrópróbaszerű (minimum 10%-ban) sávlezárások és hibajavítások ellenőrzését az alapdokumentumok alapján (pl. útellenőr napló, diszpécsernapló, napi munkalap, menetlevelek stb.), panaszkönyv ellenőrzésének tényét, az üzemeltetési és karbantartási kézikönyv technológiai utasításaitól eltérő munkavégzéseket, az útügyi műszaki előírásoknak megfelelően történik-e a munkavégzés, amennyiben az ellenőrzött szakaszon fenntartási munka van: a helyszíni tapasztalatokat, forgalomterelést, védőfelszereléseket, fő paramétereket, amennyiben az ellenőrzött szakaszon volt matricaellenőrzés, akkor annak helyét és idejét. A jegyzőkönyvhöz mellékletként kérte csatolni az ellenőrzött sávzárások és hibajavítások, valamint a feltárt hibákat, vagy hiányosságokat alátámasztó alapdokumentumok másolatát és a digitális fényképeket. Előírta azt is, hogy a jegyzőkönyv minden oldalát alá kell írnia az ellenőrnek és az ÁAK Zrt. képviselőjének.
A 3.1. pont szerint az ellenőrök a tevékenységük során a vonatkozó jogszabályok és műszaki előírások figyelembevételével ellenőrzik az üzemeltetési és karbantartási megállapodásban rögzített követelmények teljesítését, szúrópróbaszerű ellenőrzésekkel. Ennek során törekedni kell a legforgalmasabb szakaszok, a legnagyobb súlyú hibapontok (pl. síkosság elleni védekezés, hóeltakarítás, útellenőrzés, növényzetgondozás, kaszálás, kátyúzás stb.) valamint a nagyobb rendelkezésre nem állások gyakoribb vizsgálatára. A 3.2. pont szerint kiemelt figyelemmel kell vizsgálni a téli tisztántartási tevékenység és az arra vonatkozó adminisztráció ellenőrzése során a vonatkozó jogszabályi rendelkezések és az OKKSz betartását.
A 3.5. pont szerint az ellenőr hatásköre a vélelmezett szolgáltatási hibapontok, illetve hiányosságok megállapítása, véleményeltérés esetén be kell vonni ajánlatkérő képviselőjét.
A 3.6. pont szerint kiemelt figyelmet kell fordítani a kiépített munkahelyek előírás szerinti előrejelzésére és elkorlátozására.
A 3.7. pont szerint az ellenőr feladatai közé tartozik, hogy a beutazásai során tapasztalt balesetveszélyes helyzetekre (nem megfelelő forgalomterelés, burkolathibák, jelzőtábla hiánya stb.) írásban (fényképes melléklettel) vagy szükség esetén telefonon haladéktalanul felhívja a közútkezelő figyelmét. 
A 4. pont szabályozása vonatkozott az elemi kár helyreállítása során végzett ellenőrzésre. E szerint ajánlatkérő értesíti az ellenőrt, aki ilyen esetekben – tájékoztatás mellett – eltérhet a havi ellenőrzési tervétől. A munka elvégzése előtt, illetve a munka közben is tételes helyszíni ellenőrzést kell tartani és a havi szöveges összefoglalóban ezeknek a feladatoknak az ellenőrzésére is ki kell térni. Az elszámolásban csak azok a munkák szerepeltethetők, amelyeket az ellenőr írásban tételesen jóváhagyott, véleményeltérés esetén be kell vonni ajánlatkérő képviselőit.
Az 5. pontban ajánlatkérő közölte, hogy minden hónapban megküldi az ellenőr részére véleményezésre az AAK Zrt. aktuális havi és éves jelentését. Az ellenőr 25 munkanapon belül azt leellenőrzi és visszaküldi a teljesítésigazolási javaslatát. Amennyiben nem fogadja el a havi jelentésben foglaltakat, azt szöveges indokolással látja el.
A dokumentáció 6. pontjában szabályozták az egyedi esetek kezelését, mely szerint, ha a mérnökség és az ellenőr a helyszíni ellenőrzés során eltérően ítéli meg a kialakult helyzetet, azt jegyzőkönyvben kell rögzíteni, csatolni az alapbizonylatokat, fényképeket és ajánlatkérő közreműködését kérni. A dokumentáció tartalmazta az Állami Autópálya Kezelő Zrt.-vel az ajánlatkérő jogelődje által kötött üzemeltetési és karbantartási szerződést, melynek 5. sz. melléklete a 41 pontot tartalmazó szolgáltatási hibákra vonatkozó táblázat.
A dokumentáció részét képező, az M5-ös, és az M6-os autópálya üzemeltetési és karbantartási tevékenységének ellenőrzésére vonatkozó eljárási útmutatóban rögzítésre került, hogy a koncessziós szerződésben az ajánlatkérő került kijelölésre az üzemeltetés és a koncessziós társaság jelentéseinek ellenőrzésére. Ajánlatkérő tevékenysége elsősorban a koncessziós autópályák üzemeltetésének helyszíni műszaki ellenőrzésére, a koncessziós szerződésekben a koncessziós társaságok által vállalt kötelezettségek teljesítésének felülvizsgálására, ellenőrzésére, a számlázott rendelkezésre állási díjak műszaki teljesítménnyel történő összevetésére terjed ki. Az autópálya ellenőrzésével kapcsolatos feladatokat a szabványok, a koncessziós szerződés és az útügyi műszaki előírásokban foglaltaknak megfelelően heti, havi, negyedéves, illetve éves gyakorisággal végzi. A heti szemle írásos dokumentumok (sávlezárások, súlyos balesetek nyilvántartása stb.), valamint helyszíni, szúrópróbaszerű szemrevételezéssel történik, az autópálya pályatestének, a forgalombiztonsági berendezéseknek és valamennyi kapcsolódó létesítmény, úttartozék műszaki állapotának ellenőrzésére kiterjed, továbbá része a naplók és kötelező nyilvántartások vezetésének a vizsgálata is. Rögzítésre került, hogy az eljárási ellenőrzési kézikönyv tartalmazza az M5, M6-os koncessziós autópályán és a kapcsolódó létesítményein végrehajtott ellenőrzések idejét, formáját, az alkalmazott dokumentumokat, nyomtatványokat, ezek tartalmi és formai követelményeit.
A 4.1. pont szerint a heti ellenőrzések során a helyszínen kell ellenőrizni: az általános útburkolati viszonyokat (pl. szennyeződések, kátyúk, repedések), az autópályához tartozó úttartozékokat (pl. útjelzések, megvilágítás, növényzet, padka), a műtárgyak általános állapotát; a vízelvezető, környezetvédelmi szerkezeteket, építményeket, pihenők, parkolók állapotát, tisztaságát.
A részvételi jelentkezési határidőre 2007. augusztus 21-re részvételi jelentkezést nyújtott be: az Innober Wave Kft., a Metrober Kft., az Uvaterv Zrt., az Eurout Kft., a Baukonzult Kft. és a kérelmező.
A részvételi jelentkezések vonatkozásában elrendelt hiánypótlást követően ajánlatkérő 2007. augusztus 28-án hirdette ki a részvételi szakaszt lezáró döntését. Az Uvaterv Zrt. és a Baukonzult Kft. jelentkezését érvénytelenné nyilvánította, a többi jelentkező jelentkezését érvényesnek fogadta el és őket ugyanezen a napon felhívta ajánlattételre.
Ajánlatkérő az ajánlattételi felhívásában megállapította a tárgyalásos eljárása lefolytatásának menetét, az alapvető szabályokat, az ajánlattételi határidőt és az első tárgyalás időpontját. Közölte, hogy egy, szükség esetén több fordulóban tárgyal, a szerződéses feltételekben a felek a tárgyaláson állapodnak meg, mely tárgyalások a Kbt. 127–128. §-ban foglaltakkal összhangban kerülnek lefolytatásra. A tárgyalásra az összes ajánlattevővel egyszerre kerül sor. „Ajánlatkérő a tárgyalásokat az utolsó tárgyalási forduló lejártával tekinti lezártnak, mely időpontban ajánlati kötöttség áll be, így az ajánlattevő az általa rögzített ajánlatához ezen időponttól fogva kötve van, annak tartalmán nem változtathat. A tárgyalások lezárását követően az ajánlatkérő bizottsága az ajánlati elemek értékelése céljából visszavonul. Ajánlatkérő az egyes tárgyalási fordulók végén jegyzőkönyvet készít, amelyet valamennyi, az adott tárgyalási fordulóban résztvevő ajánlattevővel aláírat.”
Az ajánlattételi felhívás 19.1. pontjában ajánlatkérő előírta, hogy az ajánlatnak tartalmaznia kell a Kbt. 121. § (3) bekezdése alapján ajánlattevő nyilatkozatát az ajánlattételi felhívás feltételeire, a szerződés teljesítésére és a kért ellenszolgáltatásra. A felhívás 8. pontja szerint ajánlatkérő a hiánypótlásra teljes körben lehetőséget biztosít.
Ajánlatkérő ajánlati dokumentációt is összeállított, mely tartalmazta az alapvető információkat, az utasításokat az ajánlattevők részére, a műszaki leírást, a szerződéstervezetet és az iratmintákat.
A dokumentáció 7., 8. oldalán az alapvető információk között (1. pont 3. bekezdésében és 2. pontjában) ajánlatkérő előírta: „Az ajánlatot az ajánlattételi dokumentáció fejezeteiben meghatározott követelmények szerint kell kidolgozni.”
A dokumentáció II. fejezete tartalmazta az utasításokat az ajánlattevők részére. A 3.1. pont szerint: „A beszerzéssel szemben támasztott érvényességi követelményeket, az eljárásra vonatkozó szabályokat, valamint a szerződéses feltételeket az ajánlattételi dokumentáció írja elő.”
A II. fejezet 7. pontjában határozta meg ajánlatkérő az ajánlatot alkotó okmányokat és előírta, hogy a beszerzés tárgyára vonatkozó ajánlatot tartalmazó fejezeten túl jól elkülönített részekben és lehetőleg sorrendben az alábbi okiratokat és iratmintákat kell tartalmaznia:
a) felolvasólap,
b) ajánlati formalevél,
c) ajánlatot aláíró személyek cégaláírási nyilatkozata,
d) a Kbt. 105. § (3) bekezdése szerinti cégszerű nyilatkozat,
e) ajánlattevő nyilatkozata arról, hogy az ajánlattételi szakaszban sem tartozik a kizáró okok hatálya alá,
f) műszaki ajánlat a dokumentáció III. fejezetében (műszaki leírás) meghatározott tartalommal,
g) árajánlat a dokumentáció III. fejezetében (műszaki leírás) meghatározottak szerint,
h) tárgyalási javaslatok,
i) egyéb a dokumentációban előírt igazolás, nyilatkozat, különösen: kísérőlevél, oldalszámozott tartalomjegyzék, kitöltött szerződéstervezet, részvételi szakaszban a Kbt. 136. § (3) szerint nem csatolt igazolások, nyilatkozatok stb.
A 8.1. pont előírása szerint az ajánlattevőnek a jelen ajánlattételi dokumentáció III. fejezetében (műszaki leírás) meghatározottak szerint kell megadnia az ajánlati árát.
Ajánlatkérő az egyes pontok vonatkozásában jelezte, hogy az arra vonatkozó iratmintát a dokumentáció V. fejezete tartalmazza:
A II. fejezet 12.1. pontja szerint az ajánlatok a tárgyalások befejezésétől kezdődően 60 napig maradnak érvényben, mely időtartam azonos az ajánlati kötöttség időtartamával.
A 12.3. pont szerint az ajánlat érvényességi feltétele az ajánlattételi felhívásban és a dokumentációban előírtak maradéktalan teljesítése.
Az ajánlati dokumentáció műszaki leírás részében ajánlatkérő közölte, hogy a megbízott feladatait a részvételi dokumentációban már megadott eljárási útmutatók tartalmazzák. A 3. pontban rendelkezett arról, hogy az elbírálásra kerülő ajánlati ár a befejezési prognosztizált egyösszegű nettó ár, az ajánlati ár a műszaki előírás (feladatmeghatározás) alapján határozható meg. Az elbírálásra kerülő vállalási idő a befejezési prognosztizált időtartam. A vállalási idő a műszaki előírás (feladatmeghatározás) alapján határozható meg.
A megbízási szerződés tervezete 2. pontjában foglalta össze ajánlatkérő a megbízott főbb feladatait azzal, hogy azokat részletesen a szerződés 1. sz. mellékletét képező eljárási útmutató tartalmazza.
Ajánlatkérő a feltett kérdéseket írásban megválaszolta. 2007. szeptember 6-án közölte az alábbiakat:
„Az M5 és M6 autópálya tekintetében a szemlék fajtái, gyakorisága:
– Hetente 1 alkalom, vizuális szemle az adott (M5 vagy M6-os) autópályát illetően (nincs mérnökségi korlátozás).
– Amennyiben a heti ellenőrzés azon szakaszon történik, melyen javítási, nagykarbantartási munkát végeznek, akkor az ellenőrzésnek ki kell terjednie ezen munkákra is.
Az ellenőrző személyeknek az ellenőrzött pályaszakaszon, illetve mérnökségeken kéthavonta váltaniuk kell egymást az összes autópályára vonatkoztatva.
A műszaki ajánlatnak tartalmaznia kell annak bemutatását, hogy az ellenőrzési feladatokat az ajánlattevő milyen módon, ütemezéssel, kapacitással látja el, illetve hány mérnöknapot (8 óra) kíván havonta ráfordítani.”
Az ajánlattételi határidőre, 2007. szeptember 10-re az ajánlattevők a következő ajánlati árakkal tették meg az ajánlatukat:
– Innober Wave Kft. nettó 87 750 000 Ft + áfa
– Metrober Kft. 63 460 000 Ft + áfa
– Eurout Kft. 20 424 000 Ft + áfa
– KÖMI Közlekedésmérnöki Iroda, Mérnöki Szolgáltató Kft. 37 935 000 Ft + áfa
Ajánlatkérő 2007. szeptember 1 1-én hiánypótlásra hívta fel az Eurout Kft.-t és a Metrober Kft.-t, mindkettejüktől az ajánlati biztosíték meglétét igazoló dokumentum egyszerű másolatának csatolását kérte. Közölte a felhívásában az ajánlatkérő, hogy a részvételi felhívás VI.3. pontjában foglaltaknak megfelelően az ajánlattételt ajánlati biztosíték adásához kötötte, az ajánlati biztosíték a Kbt. 59. § (2) bekezdése alapján nyújtható. Ajánlatkérő hiánypótlási határidőként 2007. szeptember 14., 10.00 órát jelölte meg.
Mind az Eurout Kft., mind a Metrober Kft. akként pótolta a hiányt, hogy banki igazolást csatolt 2007. szeptember 11-i értéknappal történő teljesítésről, a 200 000 Ft összegű ajánlati biztosíték átutalásáról az ajánlatkérő számlaszámára.
Ajánlatkérő 2007. szeptember 14-én megtartotta valamennyi ajánlattevővel közösen a tárgyalást. A tárgyalási jegyzőkönyvben rögzítésre került az is, hogy a bíráló bizottság által megállapított hiányok pótlása után mindegyik ajánlat érvényes.
Az ajánlattevők 2007. szeptember 18. 10.00 órára nyújtották be végleges ajánlatukat a következő ajánlati áraikkal:
– Innober Wave Kft. nettó 55 800 000 Ft + áfa
– Metrober Kft. 34 860 000 Ft + áfa
– Eurout Kft. 18 998 000 Ft + áfa
– KÖMI Közlekedésmérnöki Iroda, Mérnöki Szolgáltató Kft. 30 420 000 Ft + áfa
Az Eurout Kft. végleges ajánlatának 17–21. oldala tartalmazza a részletes műszaki ajánlatot. Ebben közölte ajánlattevő, hogy a részvételi és az ajánlati dokumentáció, valamint azok mellékleteiben meghatározott feltételek, követelmények ismeretében készítette el az ajánlatát. A létszámszükségletet 3 fő útépítési műszaki ellenőrben jelölte meg, a feladatok rövid áttekintése során az alábbi tevékenységeket jelölte meg:
– monitoringtevékenység,
– helyszíni ellenőrzés (a koncessziós autópályák esetében a javítási, nagykarbantartási munkák ellenőrzésével is kiegészítve), 
– jegyzőkönyvek készítése,
– havi összefoglaló értékelés készítése,
– havi személyes beszámoló,
– havi és éves jelentés véleményezése,
– teljesítés igazolások ellenőrzése.
Előadta, hogy „az ajánlatban megjelölt műszaki ellenőrnek személyesen kell ellenőriznie minden mérnökséget havonta kétszer úgy, hogy egy napon legfeljebb két telephely ellenőrzése (mérnökség és úthálózata) végezhető a dokumentációban megjelölt módon. Az ellenőrző személyek az ellenőrzött pályaszakaszon, illetve mérnökségeken kéthavonta váltják egymást az összes autópályára vonatkoztatva. Az M5 és M6-os autópálya tekintetében a szemlék fajtái, gyakorisága:
– hetente egy alkalommal vizuális szemle M5 és M6-os autópályán,
– amennyiben a heti ellenőrzés olyan szakaszon történik, ahol javítási, nagykarbantartási munkát végeznek, akkor az ellenőrzésnek ki kell terjednie ezekre a munkákra is.
Az ajánlat 21. oldalán összegezte az időráfordítást az alábbiak szerint:
IdőszakIdőtartam Útépítési műszaki ellenőr (koordináló mérnök)2007. 10. 01.–2008. 12. 31. 15 hónap × (2 nap) = 30 mnap Útépítési műszaki ellenőrök Állami kezelésű autópályák 2007.10.01.– 2008.12.31.15 hónap × (16 Apm. × 2/2) = 240 mnap Koncessziós autópályák Heti egy alkalommal történő ellenőrzést figyelembe véve M5 65 hét × 1,2 mnap = 78 mnap M6 65 hét × 1,0 mnap = 65 mnap  78 mnap  65 mnapÖsszesen:413 mnapA végleges ajánlat részét képezte a kitöltött szerződéstervezet, melynek 7. pontjában az Eurout Kft., mint megbízott kötelezettséget vállalt arra, hogy a bruttó megbízási díj 10%-ának megfelelő összegre szóló teljesítési bankgaranciát ad a megbízó részére a szerződés aláírásától számított 30 napon belül. A teljesítési bankgarancia 2008. december 31-ig érvényes. Ugyanezen kötelezettségvállalást tartalmazza a teljesítési bankgarancia nyújtására a kérelmező és Metrober Kft. végleges ajánlatába becsatolt kitöltött szerződéstervezet is. Az ajánlati ár részletezése során egyik ajánlattevő sem tért ki a teljesítési biztosíték figyelembevételére.
Az Innober-Wave Kft. végleges ajánlatában – az elvégzendő tevékenységek részletezését követően havonta átlagosan 46,5 mérnöknapot ítélt szükségesnek és az önálló mérnök kategória alsó feléhez tartozó díjjal, 80 e Ft/mérnöknappal kalkulálva adta meg a 15 hónapra az 55 800 000 Ft + áfa ajánlati árát. A Metrober Kft. végleges ajánlatában összesen 774 mérnöknappal számol, méghozzá szolgáltatási területenként adta meg a havi időráfordítási szükségletet a rendszeres és az alkalomszerűen jelentkező feladatokra. Havi össz utazási igényként 8232 km-t tüntetett fel és 40 E Ft/mérnöknap díjazással számolt. A KOMI Kft. kérelmező végleges ajánlatában összesen 585 mérnöknappal számolt, melyet megbontott mind az ellenőrzés elvégzésére, mind a jelentés elkészítésére, az ellenőrzöttek jelentésének véleményezésére, a jelentéstételre és tartalékként is feltüntetett 3 munkanapot. 52 E Ft/mérnöknapi díjazással számolt.
Ajánlatkérő 2007. szeptember 19-én a Kbt. 86. § (1) bekezdése alapján kérte az Eurout Kft.-től az ajánlati ára indokolását. Ajánlatkérő felhívásában a következőkre tekintettel kérte az indokolás megadását:
„1) Az ajánlati ár a többi érvényes ajánlatot tevő által adott ajánlati ár átlagától jelentős mértékben eltér. (Ajánlattevő ajánlati ára: 18 994 000 Ft, a négy ajánlat árainak átlaga 35 000 000 Ft, ami az Eurout Kft. ajánlati árának 189%-a).
2) Az ellenőrzési feladata ellátásához szükséges ellenőrzési gyakoriság és egyéb feladatok ellátásának időszükséglete alapján kérjük alátámasztani azt, hogy a megajánlott mérnöknapok száma milyen módon elegendő minden feladat ellátására:
– Mennyi a helyszíni ellenőrzésre fordított idő 1 mérnökségen, illetve a mérnökséghez tartozó úthálózaton (oda és visszaút nélkül)?
– Mennyi időt kívánnak ráfordítani a havi jelentések (koncessziós és ÁAK) ellenőrzésére és véleményezésére?
– Mennyi időt kívánnak ráfordítani az éves jelentések (koncessziós és AAK) ellenőrzésére és véleményezésére?
– Mennyi időt kívánnak ráfordítani a havi személyes beszámoló összeállítására és a személyes beszámolóra (utazással együtt)?
3)  Kérjük számításokkal alátámasztani az Eurout Kft. által kalkulált mérnök-napidíj mértékét arra tekintettel, hogy a teljesítésbe bevonni kívánt szakemberek bérét, járulékait, illetve az egyéb költségeket (üzemanyagköltség, gépkocsik amortizációja) fedezi-e.
Az előírt határidőre az Eurout Kft. megadta az indokolását, melynek 1–5. pontjában az alábbiakat szerint részletezte a 413 mérnöknap alatt végzendő tevékenységet és annak időráfordítását ajánlatkérő felhívásának 2. pontjára hivatkozással.
„1) Helyszíni ellenőrzésre fordított idő:
1 mérnökségen, illetve a mérnökséghez tartozó úthálózaton: minimum 3,5 óra (adott mérnökség megközelíthetőségétől, forgalomtól, eseménytől függően) 20 mérnökség esetében (4 mérnökség heti rendszeresség, 16 mérnökség havi 2 alkalom) 48 alkalom, ami havonta 177,6 óra, azaz 22,2 mérnöknap 15 hónap esetében 333 mérnöknap
A szakmában közismerten legnagyobb e kérdésbeli tapasztalattal rendelkező szakemberek végeznek munkát. Ennek megfelelően kalkuláltuk az elvégzendő feladatokhoz szükséges időt. (az esetleges cserére ill. pótlásra is nyilatkoztunk, amely személy hasonló megítélés alá esik). A társaság belső munkaügyi rendje hasonló feladatokhoz túl és többletmunkaidővel számol igazodva a fenntartó- és a kivitelezőiparhoz.
2) Havi jelentések ellenőrzésére fordított idő mérnöknap 
ÁAK Zrt. kezelésű szakaszok: 1,7 
Koncessziós autópályák: 1,2 
Összesen: 2,9 nap/havi jelentés/hónap
Összesen = 15 hónap × 2,9 = 43,5 mérnöknap,
3) Éves jelentések ellenőrzése, véleményezése
ÁAK Zrt. kezelésű szakaszok: 3,75 mérnöknap/alkalom 
Koncessziós autópályák: 2,00 mérnöknap/alkalom
Összesen: 5,75 mérnöknap/alkalom
Összesen = 2 alkalom × 5,75 = 11,5 mérnöknap
4) Havi személyes beszámoló összeállítása, személyes beszámoló és utazás (a havi jelentések, ellenőrzések alapján)
ÁAK Zrt. kezelésű szakaszok: 1,0 mérnöknap/alkalom 
Koncessziós autópályák: 0,6 mérnöknap/alkalom
Összesen: 1,6 mérnöknap/alkalom
Összesen = 15 hónap × 1,6 = 24 mérnöknap
Összesen = 79 mérnöknap 
Tartalék = 1 mérnöknap
5) Összesítő adatok:
Helyszíni ellenőrzés összesen: 333 nap
Beszámolók + tartalék (79+1 mérnöknap): 80 nap
Összesen: 413 mérnöknap
A mérnöki napidíj kalkulációja során figyelembe vett fedezeti összeg (5000 Ft/nap) alapján az ajánlati ár – az ajánlat szerinti 413 mérnöknapot alapul véve – 2 065 000 Ft fedezetet tartalmaz, mely összeg mintegy 50 mérnöknap tartalékot biztosít a feladatok megrendelő elvárásai szerint történő maradéktalan elvégzéséhez.” Közölte azt is, hogy a feladaton hasznot (fedezetet) nem ér el, de a költségei garantáltan megtérülnek.
Az Eurout Kft. indokolásában külön bemutatta a teljesítésbe bevonni kívánt szakemberek személyi bérét, járulékait, a gépkocsi használat, az iroda irodai felszerelések költségét, a központi irányítás költségét, 1–4. pontba szedve az alábbiak szerint:
Megadta 1. pont alatt, hogy a bruttó havi személyi bér 350 E Ft/hónap, ez 22 munkanap/hó figyelembevételével: 350 000 Ft/22 nap=15,91 E Ft/nap. Bér járulékaiként megközelítőleg 50%-os értéket 7,95 E Ft/napot vett figyelembe. Ennek eredményeként rögzítette, hogy a bérköltség összesen 23,86 E Ft/nap.
A 2. pontban a gépkocsihasználat költségének számítása során közölte, hogy 3,5 millió Ft értékű gépkocsit vett figyelembe és annak 1 km-re vetített amortizációja 9,33 Ft/km, az üzemanyag-fogyasztása 18,9 Ft/km, a fenntartása (szerviz, alkatrészkopás stb.) 100 000 Ft/év, 2 Ft/km. Megadta, hogy az amortizációs költség, az üzemanyag-fogyasztás és a fenntartás összesen 30,23 Ft/km. Ezt követően egy ellenőrzésre 207 km/nap átlagos km futással számolt és azt 30,23 Ft/km költséggel számolva 6,26 E Ft/nap ellenőrzésre jutó költséget állapított meg azzal, hogy a második ellenőrzés ugyanazon a napon + 50% = 3,15 E Ft/nap, figyelembe vette a biztosítások díját (73 000 Ft/év 0,2 E Ft/nap), összesített gépkocsi-használati költségként 9,61 E Ft/napot jelölt meg.
A 3. pontban iroda-, irodai felszerelések költségei tétel alatt közölte az irodabérlet tekintetében, hogy egy mérnök 10 m2-es irodai területen, a bérleti díj 10 euro/hó/ m2, így a havi bérleti díj 25 000 Ft/hó, 1,14 E Ft/nap. Fűtési, közüzemi díjként 1,0 E Ft/napot vett figyelembe, míg az irodai felszerelések és irodaszerek költségeiként 1,0 E Ft/nap összeget tüntetett fel. Mindezen tételek eredményeként adta meg iroda és irodai felszerelések költségeiként a 3,14 E Ft/nap összeget.
A 4. pont alatt a központi irányítás költségként (ügyvezetés, pénzügyi és gazdasági vezetés, jogi szakértő, biztosítások stb.) 12%-os mértéket vett figyelembe és az egyes központi irányítási költségek napi összegének figyelembevételével számította ki az összesített központi irányítási költséget: 4,39 E Ft/nap.
A fenti 1–4. költségtételeket összegezve 41,0 e Ft/napot állapított meg, ehhez adta hozzá a mérnöki napidíj kalkulációja során figyelembe vett 5,0 e Ft/nap összeget és így kapta meg a 46,0 e Ft/nap mérnöki napidíj összegét. Közölte, hogy a mérnöki napidíj kalkulációja során figyelembe vett fedezeti összeg 5000 Ft/nap alapján az ajánlati ára – a 413 mérnöknapot figyelembe véve – 2 065 000 Ft fedezetet tartalmaz, mely mintegy 50 mérnöknap tartalékot biztosít a feladatok elvégzéséhez.
Havi gyakoriság összesen: 24,6                                  5082,8
Közölte azt is, hogy a gyakorisággal súlyozott átlag: 5082,8/24,6=206,62 km ~207 km.
Ajánlatkérő 2007. szeptember 21-én hirdette ki a közbeszerzési eljárást lezáró döntését, a benyújtott ajánlatokat érvényesnek fogadta el, a közbeszerzési eljárása nyertese az Eurout Kft. lett, az őt követő legkedvezőbb ajánlattevőnek a kérelmezőt választották.
A kérelmező 2007. szeptember 26-án nyújtotta be a jogorvoslati kérelmét, melyben kérte jogsértés megállapítását, ajánlatkérő eljárást lezáró döntésének megsemmisítését, továbbá ideiglenes intézkedésként az eljárást lezáró szerződés megkötésének megtiltását, ajánlatkérő kötelezését az eljárási költségek viselésére.
A kérelmező álláspontja szerint ajánlatkérő megsértette a Kbt. 88. § (1) bekezdés b) pontját azzal, hogy nem nyilvánította érvénytelenné a nyertes Eurout Kft. és a Metrober Kft. ajánlatát amiatt, hogy az ajánlattételi határidőre, 2007. szeptember 10-re nem bocsátották ajánlatkérő rendelkezésére az ajánlati biztosítékot és azt nem is igazolták. A Kbt. szabályozása alapján nem áll fenn jogszerű lehetőség az ajánlati biztosíték tekintetében hiánypótlásra, hanem az érvénytelenné nyilvánítást kell alkalmazni. Az ajánlatkérő által lefolytatott tárgyalásos közbeszerzési eljárásban is irányadóak a Kbt. 59. § (1) bekezdésének a rendelkezései az ajánlati biztosíték rendelkezésre bocsátásának időpontjára vonatkozóan. A tárgyalásos eljárás esetében a Kbt. 6. címe nem tartalmaz eltérő rendelkezést, a Kbt. 126. §-a azt mondja ki, hogy a nyílt, illetve a két szakaszból álló eljárás szabályait kell alkalmazni. A tárgyalásos eljárás szabályozása csak annyi különbséget tartalmaz, hogy részben eltérőek az ajánlati biztosíték kikötésének a feltételei, azonban külön törvényi rendelkezés hiányában azonosak az ajánlati biztosíték rendelkezésre bocsátásának a szabályai. Kérelmező megítélése szerint az ajánlati biztosíték rendelkezésre bocsátását a jogalkotó nem az ajánlati kötöttség beálltának időpontjához igazodóan szabályozta, így az ügy elbírálása szempontjából nem bír relevanciával az a körülmény, hogy tárgyalásos eljárásban mikor áll be az ajánlati kötöttség, illetve, hogy ebben az eljárásfajtában milyen feltétel bekövetkezése esetére köthető ki ajánlati biztosíték. A jogvita elbírálása során az ajánlati biztosíték rendelkezésre bocsátására irányadó szabályokat kell alkalmazni. A Kbt. 59. § (1) bekezdése megadja az arra vonatkozó lehetőséget az ajánlatkérőnek, hogy meghatározzon az ajánlattételi határidőhöz képest későbbi időpontot az ajánlati biztosíték rendelkezésre bocsátására, jelen esetben azonban ezzel ajánlatkérő nem élt, a részvételi felhívásában nem adott meg más időpontot, így a Kbt. kötelező rendelkezése alapján ajánlatkérő közbeszerzési eljárásában az ajánlatok benyújtásának időpontjában kellett az ajánlati biztosítékot is rendelkezésre bocsátani és igazolni.
A kérelmező szerint a részvételi felhívás tartalmazott minden olyan adatot, amelynek alapján nyújtható volt az ajánlattételi határidőre az ajánlati biztosíték, miként azt több ajánlattevő meg is tette. Utalt arra is, hogy olyan szempontból is helyes a Kbt. 59. § (1) bekezdésének az ajánlati biztosíték rendelkezésre bocsátásának szabályozása, hogy amennyiben nem az ajánlat benyújtásával egyidejűleg történne meg a biztosíték rendelkezésre bocsátása, akkor olyan helyzet is bekövetkezhetne, hogy a tárgyalások lezárultának időpontjában nem nyújtaná az ajánlati biztosítékot az egyébként nyertes ajánlattevő. A kérelmező szerint ajánlatkérőnek alkalmazni kellett volna a Kbt. 88. § (1) bekezdés b) pontja szerinti érvénytelenné nyilvánítási okot, miután az ajánlat benyújtásával egyidejűleg kellett volna a biztosítékot rendelkezésre bocsátani, az ajánlat benyújtásakor ez nem történt meg, így az érvénytelenné nyilvánítástól nem lehet eltekinteni.
A kérelmező jogorvoslati kérelmében hivatkozott arra is, hogy a Kbt. 88. § (1) bekezdés g) pontja alapján is érvénytelen, kirívóan alacsony ellenszolgáltatás miatt a nyertes ajánlattevő ajánlata.
A kérelmező ismertette, hogy az Eurout Kft. ajánlati ára lényegesen eltér a többi ajánlattevő ajánlati árától, míg a többi ajánlattevő ajánlati ára egymás között nem mutat indokolatlanul nagy szórást. Az összes ajánlattevő ajánlati árainak átlaga 35 M Ft, melynek a nyertes ajánlati ára majdnem a fele, 18 994 000, továbbá a legmagasabb ajánlati ámak közel egyharmada. Erre tekintettel a nyertes ajánlati ára kétséget kizáróan kirívóan alacsony. Jelen esetben a többi ajánlat átlagára a nyerteshez képest 189%, mellyel összefüggésben utalt arra a kérelmező, hogy maga az ajánlatkérő is más közbeszerzési eljárásban 165%-os átlagár különbség miatt már nyilvánított érvénytelenné ajánlatot. A kérelmező megítélése szerint ajánlatkérő jogsértően fogadta el a nyertes ajánlattevő indokolását ajánlati árára. A megadott indokolásból az a következtetés vonható le, hogy a kirívóan alacsony ellenszolgáltatás nem egyeztethető össze a gazdasági ésszerűséggel, figyelemmel az ajánlatkérő által a felhívásában és a dokumentációjában meghatározott műszaki követelményrendszerre, az azok teljesítéséhez szükséges időre, illetve az elvárásokat indokoló mérnöki napidíjra. Az ajánlatkérői követelményeknek és a jogszabályi előírásoknak megfelelően nem valósítható meg a nyertes által megajánlott áron a teljesítés. Az Eurout Kft. indokolása nélkülözi az objektivitást, és nem tartalmazza a Kbt. 83. § (3) bekezdésében írt követelményeket. Nem fogadható el azon hivatkozása objektív alapú indokolásként, hogy nem számol nyereséggel.
A kérelmező szerint a nyertes által megadott indokolás alapján kell vizsgálni azt, hogy az általa megjelölt ellenszolgáltatási összegből biztosítható-e az ajánlatkérői elvárásoknak megfelelő teljesítés.
A kérelmező vitatta egyrészt a nyertes által kalkulált 46 E Ft-os mérnökinapidíj-összeget, másrészt a teljesítés időtartamára figyelembe vett napok számát és az egyéb költségtételeket is.
A mérnöki napidíjak vonatkozásában a kérelmező előadta, hogy a Mérnöki Kamara által közzétett díjszabás a MÉDI valóban csak ajánlás jellegű és nem kötelező az alkalmazása. Ugyanakkor az ebben meghatározott minimum díjak a hazai viszonyokra és jogszabályi előírásokra tekintettel kerültek kiszámításra és segédletként lettek közzétéve. Az Eurout Kft, által megajánlott napidíj egy mérnökgyakornok napidíjának felel meg, pedig ajánlatkérő a felhívásában 12 éves gyakorlattal, műszaki ellenőri jogosultsággal, üzemeltetői gyakorlattal is rendelkező mérnököket írt elő alkalmassági feltételként. Emellett ez a napidíj nem fedezi a jelen projektre irányuló mérnök napidíját, ideértve a járulékokat és egyéb költségeket is. Ajánlatkérő e körben kifejezetten felhívta indokolásra a nyertes ajánlattevőt, aki számításokkal alátámasztott indokolást nem adott.
A kérelmező tárgyalási nyilatkozatában és írásbeli észrevételeiben részletezte, hogy megítélése szerint mely okok miatt nem fogadható el az, hogy a nyertes a végső ajánlatában feltüntetett mérnöknapok alatt képes a teljesítésre. A kérelmező szerint ez is megalapozza a kirívóan alacsony ellenszolgáltatás miatti érvénytelenné nyilvánítást, mivel az ajánlati ár nem fedi le a teljes műszaki tartalmat, az ajánlati ár kirívó alacsonyságának egyik oka a más ajánlattevőhöz képest kevesebb mérnöknap.
A kérelmező ezen kívül a 2007. október 15-én benyújtott írásbeli észrevételében és tárgyalási nyilatkozatában hivatkozott arra is, hogy a Kbt. 88. § (1) bekezdés f) pontja alapján is érvénytelen a nyertes ajánlata. A kérelmező ezen érvénytelenségi kérelmi elemét arra alapította, hogy a végső ajánlat nem felel meg a felhívásban és a dokumentációban foglaltaknak, melyről a kérelmező 2007. október 8-án az iratbetekintés során szerzett tudomást. A kérelmező szerint azért nem megfelelő az ajánlat, mert az ajánlati ár nem fedi le a felhívásban és a dokumentációban foglaltakat, a végső ajánlat nem tartalmazza a jelentések (havi, negyedéves, éves) elkészítésére, az ajánlatkérőnél történő személyes jelentéstételre, a kezelői jelentések (havi, negyedéves, éves) felülvizsgálatára, az elemi kár helyreállítása során végzett ellenőrzésre, továbbá a rendkívüli ellenőrzés tartalékára fordítandó mérnöknapokat és így nem felel meg-az eljárási útmutató 1.1.–1.6.; 2.1.; 2.2.; 3.; 4., 5.; 6.; 7. pontja szerinti követelményeknek.
A kérelmező olyan szempontból is hivatkozott a Kbt. 88. § (1) bekezdés f) pontja szerinti érvénytelenségi okra, hogy a nyertes ajánlattevő a végső ajánlatában foglalt adatokhoz képest módosított ajánlati elemekre adta meg az indokolását. A végső ajánlatában 383 mérnöknap helyett 333 mérnöknapot tüntetett fel, emellett az indokolásában növelte a beszámolókra, az irodai adminisztrációra vonatkozó mérnöknapok számát, továbbá nem szerepeltette a végső ajánlatban a koordináló mérnök által elvégzett munkára beállított mérnöknapokat, viszont az indokolásában megjelent új elemként tartalék időként egy mérnöknap.
A kérelmező szerint amennyiben az indokolás eltérése a végső ajánlattól nem alapozza meg az érvénytelenné nyilvánítást, úgy e körülmények figyelembevételét kérte a körben, hogy erre tekintettel az indokolás nem minősíthető a végső ajánlat alátámasztásának.
A kérelmező álláspontja szerint az Eurout Kft. nem adott objektív alapú indokolást az alacsony mérnöknapok számára, hanem csak felsorolta, hogy az ellenőrzésekre, helyszíni beszámolókra milyen időtartamot kíván fordítani, ebből azonban nem állapítható meg, hogy miért ilyen alacsony a mérnöknapok száma.
A nyertes ajánlati ár indokolásának 2., 3. és 4. pontjában feltüntetett fajlagos időértékek nem elégségesek az eljárási útmutatóban előírt feladatok teljesítéséhez – különösen az ÁAK Zrt. által kezelt szakasz tekintetében –, mivel egy mérnökségre és úthálózatára vonatkozó jelentés ellenőrzésére 51 perc jut, míg a havi jelentés összeállítására és a beszámolásra utazással együtt 30  perc, a helyszíni ellenőrzés nem végezhető el ilyen rövid idő alatt. Az árindokolás 1–4. pontjai nem tartalmaznak időráfordítást a negyedéves, éves vagy egyéb időszakos jelentés készítésre, továbbá a vis maior esetre sem, valamint tartalék időkeretet sem tüntetett fel. Ez is azt támasztja alá, hogy a feltüntetett időtartam alatt nem végezhető el megfelelően a teljesítés. A kérelmező nem vitatta azt, hogy ajánlatkérő mintavétel jellegű ellenőrzést írt elő a helyszíni ellenőrzésnél, azonban felhívta arra is a figyelmet, hogy emellett azt is követelményként támasztotta, hogy a szolgáltatási hibákról, azok orvoslásáról – az eljárási útmutatóban foglaltaknak megfelelően – készítsen megfelelő véleményt. A kérelmező közölte azt is, hogy a nyertes által az indokolásban megadott időszámítás csak abban az esetben tartható, amennyiben a helyszíni ellenőrzését mintegy 40–50 km/óra sebességgel haladó járművel végzi. Egy mérnökséghez 22–78 km útszakasz tartozik, mely 50 km átlaghosszat eredményez, így annak oda-vissza történő bejárása 100 km. Az Eurout Kft. 2–2,5 óra időtartamot tüntetett fel a bejárásra, így az azt feltételezi, hogy legalább 40–50 km/óra sebességgel halad. Ilyen sebesség mellett lehetetlen elvégezni az előírt feladatokat: a burkolat, a víznyelők, az árkok, a szivárgók, a forgalomtechnikai elemek, szalagkorlátok stb. ellenőrzését és még emellett az ellenőrzéseket alátámasztó digitális fotókat is el kell készítenie a dokumentáció 1.1.3. pontjának előírása alapján.
A nyertes indokolása szerint egy mérnökséghez tartozó útszakaszra vonatkozó adminisztráció átvizsgálására és a helyszíni ellenőrzés jegyzőkönyvezésére 1–1,5 óra időtartam jut. A kérelmező álláspontja szerint ilyen rövid idő alatt megfelelő minőségben nem végezhető el az ellenőrzése a dokumentumoknak (sávzárások, személyi sérüléses balesetek nyilvántartása, heti eseményösszesítő, teljesítménynormás hibabejelentő, panaszkönyv stb.), a teljesítési hiányosságok kimutatása és jegyzőkönyvbe foglalása.
A kérelmező szerint megállapítható, hogy a nyertes az árindokolása 2., 3. és 4. pontjában tört mérnöknapokkal számolt, mely szerinte az elvégzendő szolgáltatás specifikumaira tekintettel nem fogadható el. Matematikailag kimutatható időmegtakarítások a valóságban kiesett időként jelentkeznek, olyan kis időtartamok maradnak fenn, amelyek hasznosnak már nem vehetők figyelembe, nagy távolságokra kell végezni az ellenőrzéseket, a helyszínen el kell készíteni, és alá kell íratni a jegyzőkönyveket. A nyertes ezzel a számítással érte el, hogy többletidőkeretet mutatott ki.
A kérelmező szerint nem fogadhatók el a nyertes indokolásában megadott távolságok sem, ez arra tekintettel bír különös relevanciával, hogy részben ennek alapján határozta meg a nyertes a szükséges mérnöknapok számát. A kérelmező példaként hozta fel, hogy Budapest-Hajdúnánás távolság 220 km, melyhez képest 120 km-t tüntetett fel, Budapest–Hajdúböszörmény 230 km, ehhez képest 115 km-t adott meg, Budapest–Szeged 182 km, ehhez képest 82 km-t közölt. A feltüntetett ellenőrzési gyakoriság sem felel meg a kiírásban foglaltaknak, mivel az ÁAK Zrt. által kezelt autópálya szakaszokra 2, az AKA által kezelt szakaszokra 4,3 mérnöknap került előírásra, az indokoláshoz csatolt táblázat utolsó 6 sorában pedig csupán 1-1 mérnöknapot vett figyelembe. Felhívta arra is a figyelmet, hogy a megadott indokolás nem tartalmaz km-t az ellenőrzendő útszakasznak az előírt gyakoriság szerinti oda-vissza bejárására. Közölte azt is, hogy érdekes módon a második helyszíni ellenőrzés költségeit közel 50%-kal alacsonyabban tünteti fel az első helyszíni ellenőrzés során felszámítandó költségekhez képest.
A kérelmező az egyéb költségek (irodai felszerelések, közüzemi díjak, rádiótelefon-, fax-, számítógépköltségek stb.) összegét is kirívóan alacsonynak, nem reálisnak minősítette, gyakorlatilag nem számolt azzal a nyertes ajánlattevő.
Az Eurout Kft. költségkalkulációja összességében nem reális értéket eredményez, mivel minden egyes költségtényezőnél az elképzelhető minimumot, illetve még annál is alacsonyabb értéket vesz figyelembe, pl. a munkabérek napokra osztásánál a munkanapok száma alacsony, a fenntartási és szervizköltség összege (100 e Ft/év), a biztosítások díja, a futás költsége. Amennyiben reális munkanapszámmal számolt volna a nyertes, úgy a bérköltsége 5,6%-kal magasabb lett volna. Úgyszintén a gépkocsifutás költsége reálisan 35 Ft/km és jelen esetben átlagosan 11 960 km/hónap futás szükséges a feladat ellátásához.
A kérelmező szerint a nyertes ajánlattevő indokolásában az irodabérletnél feltüntetetett 1 főre vetített  m2-es terület, továbbá az ezért felszámolt díj 15–20 %-kal alacsonyabban került megállapítására az átlagárakhoz képest. A közüzemi díj és az irodaszer költségei pedig még ennél is nagyobb mértékben térnek el az átlagosan figyelembe veendő költségektől, melynek oka megítélése szerint az, hogy a költségek egy része (rádiótelefon, fax, számítógép) sem az ajánlatban, sem az indokolásban nem kerültek megemlítésre.
Hivatkozott arra is, hogy az Eurout Kft. díjkalkulációja nem tartalmazza a teljesítési biztosíték fedezetéül a részvételi felhívás III.I.I. pontjában előírt, a bruttó megbízási díj 10%-át jelentő összeget sem.
Ajánlatkérő írásbeli .észrevételeiben kérte a jogorvoslati kérelem elutasítását, álláspontja szerint jogszerűen fogadta el érvényesnek mind az Eurout Kft., mind a Metrober Kft. ajánlatát.
Ajánlatkérő előadta, hogy részvételi felhívása VI.3. pontjában rendelkezett arról, hogy az ajánlati biztosíték összege 200 e Ft, továbbá arról is, hogy a biztosíték a Kbt. 59. § (2) bekezdése alapján nyújtható. Felhívása ugyanezen pontjában közölte azt is, hogy a felhívásában nem szabályozott kérdésekben a Kbt. előírásai szerint kell eljárni. Megítélése szerint felhívása ezen rendelkezései az ajánlattevők számára egyértelműek voltak és az ajánlattevők nem kértek kiegészítő tájékoztatást e vonatkozásban függetlenül attól, hogy az ajánlattételi dokumentáció nem tartalmazott egyéb rendelkezéseket.
Ajánlatkérő szerint a nyílt eljárásban érvényesül a kérelmező hivatkozása, az hogy az ajánlattevőknek az ajánlattételi határidőre – melytől kezdődően beáll az ajánlati kötöttség – rendelkezésre kell bocsátani az ajánlati biztosítékot és annak későbbi pótlására már nem áll fenn lehetőség.
Ajánlatkérő szerint eltérő szabályozás került megalkotásra a tárgyalásos eljárásokra, így téves a kérelmező azon álláspontja, mely szerint alkalmazni kell a nyílt eljárásra megállapított rendelkezéseket. A Kbt. 126. §-a értelmében a tárgyalásos eljárásra a nyílt eljárás szabályait, illetőleg a hirdetmény közzétételével induló tárgyalásos eljárás esetében a két szakaszból álló eljárás szabályait a 6. cím rendelkezései szerinti eltérésekkel kell megfelelően alkalmazni. E szakaszban a Kbt. arra hívta fel kifejezetten a figyelmet, hogy az eltérésekből adódóan kell megfelelően alkalmazni az előírásokat. A Kbt. 127. § (2) bekezdése alapján a tárgyalások során jön létre az ajánlati kötöttség, továbbá, ha az ajánlatkérő az eljárás eredményét kihirdette, a szerződést a felhívásnak, a dokumentációnak és az ajánlatnak a tárgyalások befejezésekori tartalma szerint kell megkötni. A Kbt. 127. § (3) bekezdése értelmében ajánlati biztosíték kizárólag a szerződéskötésnek az ajánlattevő érdekkörében felmerült okból történő meghiúsulása esetére köthető ki. Az ajánlati kötöttség – ellentétben a nyílt eljárással – nem az ajánlatok ajánlattételi határidőben történő beadásával egyidejűleg jön létre, hanem később a tárgyalások befejezésével. Ajánlatkérő közölte az ajánlati kötöttség beálltát és az ajánlati kötöttség időtartamát is, ugyancsak megadta a tárgyalás időpontját, melynek során tervezte az ajánlati kötöttség beálltát. Ajánlatkérő álláspontja szerint okszerű és a Kbt. 126. §-a megfelelő értelmezés alapján a biztosítékot a tárgyalásig kell rendelkezésre bocsátani, addig az időpontig, amíg még nem áll be az ajánlati kötöttség. Ajánlatkérő közbeszerzési eljárásában eddig az időpontig meg is történt az ajánlati biztosíték rendelkezésre bocsátása és igazolása. 
A Kbt. nem határoz meg olyan különleges eljárási cselekményt az ajánlatok bontása és a tárgyalások közötti időtartamra, amellyel. jogszerűvé tehető az ajánlati biztosíték nyújtása a tárgyalásokat megelőzően, így ajánlatkérő kizárólag a hiánypótlás keretében kérhette ezt annak érdekében, hogy az érvényes ajánlatot tevőkkel tartson tárgyalást, illetve, hogy az ajánlati biztosíték a tárgyalások megkezdéséig a rendelkezésre álljon.
Ajánlatkérő hivatkozott arra is, hogy a Kbt. 88. §-a több érvénytelenségi okot meghatároz, melyek egyértelműen az ajánlattételi határidő utáni, illetve az esetleges hiánypótlás utáni állapotra vonatkozó érvénytelenséget jelentenek.
Ajánlatkérő álláspontja szerint a nyertes ajánlattevő által megadott indokolás objektív alapú, összeegyeztethető a gazdasági ésszerűséggel így nem követett el jogsértést akkor, amikor nem nyilvánította a Kbt. 88. § (1) bekezdés g) pontja alapján érvénytelenné a nyertes ajánlatát.
Az Eurout Kft. indokolása egyrészt megfelelt a felhívásban kért adatszolgáltatásnak, másrészt lehetővé tette a kirívóan alacsony ár ellenőrzését. A kérelmező hivatkozásával szemben számításokat, számszerűsített adatokat tartalmazott, melyeket ajánlatkérő ellenőrzött, az ellenőrzés lehetősége annál is inkább fennállt ajánlatkérő számára, miután jelen közbeszerzési eljárást megelőzően maga végezte ezt a tevékenységet.
Ajánlatkérő előadta, hogy a közbeszerzés tárgyát képező szolgáltatás specifikumai alapján az ajánlati árat alkotó két lényeges tartalmi elem az ellenőrzési gyakoriság, vagyis vagyis a mérnöknapok száma és a mérnöki napidíj. Ajánlatkérő ennek alapján kért és kapott indokolást.
A mérnöki díjszabás esetében a Magyar Mérnöki Kamara által közzétett díjszabás, a MÉDI-ajánlás alkalmazása nem kötelező. A nyertes mérnökinapidíj-számítása reális, objektív alapú, mértéke átlagos. Az ajánlattevők közül a Metrober Kft. ennél alacsonyabb, a kérelmező ennél magasabb mérnöknapi díjjal számolt. Az Eurout Kft. számításai szerint a mérnöki napidíj az alábbi költségekre nyújt fedezetet: személyi bér, járulékok, gépkocsi amortizáció, üzemanyag, gépkocsi fenntartás (szerviz, alkatrész stb.), biztosítások díja, központi irányítás, egyéb igazgatási költségek.
Nem alapos a kérelmező azon állítása, mely szerint a nyertes gyakorlatilag nem számolt a projekt megvalósításakor keletkező egyéb költségekkel. A mérnöki napidíj levezetésének 3. pontja tartalmazza az iroda, irodai felszerelések költségeit, amely 3,14 E Ft/nap/fő. Ez a kalkuláció éves szinten fejenként közel 1 M Ft-ot jelent, amely reális költségtényező. A kérelmező nem állít szembe a kalkuláció egyik tételével szemben konkrét költséget, így állítása is csak általánosságban cáfolható.
Ajánlatkérő hivatkozott arra is, hogy maga a kérelmező is úgy fogalmazott, hogy a nyertes az elképzelhető minimumot állította be az ajánlatába, mely ajánlatkérő szerint mivel elképzelhető, lehetséges is. Teljesen elfogadható az, hogy az Eurout Kft. számításában 22 munkanap/hóval számolt. Ez azt jelenti, hogy éves viszonylatban. 264 munkanapot vett figyelembe, mely érték figyelemmel a szombati és vasárnapi napok számára (összesen 104. nap). Ajánlatkérő nem ítélte irreálisan alacsonynak az Eurout Kft. kalkulációjában feltüntetett 100 E Ft/év gépkocsifenntartási és szervizköltséget. Jellemzően a mai személygépkocsikat 30 E km-enként kell kötelézően szervizelni, hogy a gyártó garanciális kötelezettsége fennmaradjon. Egy normál szerviz mintegy 40 E Ft/alkalom. Az Eurout Kft. számításaiban évi 50 E km futás szerepel, azaz átlagosan 1,7-szeri szervizeléssel kell számolni, amely 68 E Ft-ot jelent. A fennmaradó 32 E Ft fedezi a további esetleges fenntartási költségeket. Az Eurout Kft. számításai szerint biztosítások nélkül egy Opel Astra típusú gépjármű üzemeltetése és fenntartása 30,23 Ft/km. A kérelmező állítása szerint az átlagos gépkocsifutás költsége hozzávetőlegesen 35 Ft/km. Azt nem közölte a kérelmező egyértelműen, hogy ez milyen tételeket tartalmaz, de a 15,8%-kal magasabb fajlagos költség önmagában cáfolja kérelmező azon hivatkozását, hogy irreálisan alacsony lenne ezen költségtétel.
Ajánlatkérő utalt arra is, hogy a kérelmező átlagos költségekre hivatkozik, azonban nem mondja meg pontosan, hogy milyen költségekre, melyek átlagára gondol.
Az Eurout Kft. indokolásában egy főre vetített irodaépületként 10 m2-t tüntet fel, a kérelmező a nyertes által számított bérleti költséget nem ítéli megfelelőnek, hanem 15–20%-kal alacsonyabbnak, mint a még elfogadhatót. Ajánlatkérő e vonatkozásban előadta, hogy az EU munkavédelmi ajánlása szerint 1 főnek 8 m2 irodai alapterületet kell biztosítani megfelelő munkakörülményként. Ehhez képest nem érthető, hogy a kérelmező kevesli a 10 m2-t. Az irodai bérleti díjak jelentősen szórtak Budapesten annak függvényében, hogy hol található az iroda, illetve annak milyen a felszereltsége, infrastruktúrája. Ajánlatkérő megnevezett két frekventált budai irodaházat, melyek tekintetében közölte, hogy a havi bérleti díjuk 9–12 euró/ m2, ehhez képest elfogadható a nyertes számítása, aki 10 euro/ m2/hó értékkel számolt a XIV. kerületben lévő székhelye vonatkozásában.
Ajánlatkérő szerint az irodai felszerelések, irodai költségek tartalmazzák a rádiótelefon, fax, számítógép használatának költségeit is. Ezek általános költségek, amelyek minden eszközhasználat ellenértékét magukban foglalják. Nem jellemző, hogy külön beszerezzenek egy készüléket és azt csak egy munkára használják.
Ajánlatkérő álláspontja szerint nem teszi önmagában érvénytelenné az a nyertes ajánlatát annak rögzítése, hogy nem kíván hasznot elérni. Természetesen összességében a gazdasági társaságok célja a nyereség, a haszon elérése, mert a veszteségesség a cég megszűnését eredményezné. Egy-egy munka esetében azonban nem zárható ki, hogy üzletpolitikai, stratégiai megfontolásokra tekintettel referenciaszerzés céljából még 0 Ft-os eredmény mellett is el kívánja végezni a szolgáltatást a jövőbeni megrendelések lehetősége érdekében. E magatartás nem mond ellent a gazdasági ésszerűségnek, figyelemmel arra is, hogy a közúti szakmában a versenyhelyzet éleződése miatt a társaságok fennmaradási törekvése ezt a tendenciát általánossá tette.
Ajánlatkérő álláspontja szerint a nyertes ajánlattevő ajánlatában megadott mérnöknapok száma fedezetet jelent 16 mérnökség esetében havi két alkalommal négy mérnökségen heti egy alkalommal történő ellenőrzéshez, valamint a különböző jelentések, beszámolók ellenőrzésére, és tartalékot is tartalmaz. A mérnökségek, illetve az úthálózatuk ellenőrzésére vállalt minimum 3,5–3,5 óra idő elegendő a mérnökségi úthálózat (átlagban 22–78 km-hossz és egyéb létesítmények) ellenőrzésére (cca: 2,0–2,5 óra), valamint a mérnökségi adminisztráció ellenőrzésére, jegyzőkönyv elkészítésére (cca: 1–1,5 óra). El lehet végezni 3,5 óra időtartam alatt az irodai és a helyszíni ellenőrzést. Ajánlatkérő saját tapasztalatai alapján tette azt lehetővé, hogy egy nap két mérnökséget lehet ellenőrizni. Ez összhangban áll az ellenőrzések szúrópróba jellegével is, melyről rendelkezik az eljárási útmutató 1., 2. pontja. Ajánlatkérő álláspontja szerint a kérelmező nem megfelelően értelmezi a szúrópróba jellegű ellenőrzést. Az ellenőrzés irodai munka rész esetében valamennyi dokumentumot az ellenőrzött mérnökségvezető köteles előkészíteni, így a dokumentumok keresésére nem kell külön időt áldozni. A műszaki ellenőr az általa szabadon kiválasztott napok esetében tekinti át a vonatkozó naplókat stb. és rögzíti észrevételeit a hivatkozott táblázat szerint. Ajánlatkérő nem kérte a tételes, teljes körű ellenőrzést. Az adott mérnökség munkájáról a szúrópróbaszerű ellenőrzések biztosítanak alapot ahhoz, hogy a havi teljesítéssel kapcsolatban az ellenőr kiadhassa a teljesítés elfogadására vagy kifogásolására vonatkozó nyilatkozatát. Az ellenőrzés dokumentumainak elkészítése a formanyomtatványok segítségével elektronikusan rövid idő alatt biztosítható. Az Eurout Kft. kalkulációjában szerepeltetett időszükséglet – különösen a tartalék figyelembevételével ajánlatkérő álláspontja szerint elegendő és megfelelő. Ajánlatkérő ismertette az is, hogy a helyszínen a műszaki ellenőrnek alapvetően ellenőrizni kell az autópályák rendelkezésre állását, azt, hogy nincs-e olyan tárgy, vagy bármi olyan körülmény, amely veszélyeztetné a közlekedés biztonságát. Hangsúlyozta, hogy nem kell a teljes pályaszakaszt, illetve tartozékait, az útkezelők által végzett tevékenységeket minden alkalommal, minden munkafajta tekintetében teljes körűen ellenőrizni, hanem mintavétel jelleggel, szúrópróbaszerűen azokon a helyszíneken, ahol az ellenőrzés szempontjából figyelembe veendő esemény fordul, fordult elő. Az 50 km/órás sebesség a megálló és az autópályán normálisan haladó autó sebességei alapján számított átlagsebesség. A lassú közlekedés nem is életszerű, továbbá balesetveszélyes szituációt eredményez. Ott, ahol valamilyen munkavégzés folyik, vagy rendellenességet észlelt az ellenőr, azokon a helyeken meg kell állni az eseményt dokumentálni, fotózni kell. A fényképezést az el nem végzett munka, (pl. kátyú, kaszálatlanság) vagy hibás teljesítés esetén kell alkalmazni, a szabályosan üzemeltetett autópálya részeket nem kell folyamatosan fotózni.
Ajánlatkérő álláspontja szerint az Eurout Kft. a végső ajánlatában megadott össz mérnöknapok számát az indokolásában nem változtatta meg, csupán annak megoszlását, azonban nem volt követelmény a helyszíni ellenőrzésekre fordított idő, illetve a jelentések elkészítésére, beszámolókra fordítandó mérnöknapok megoszlásának rögzítése a mérnöknapok megoszlásának az árra nincs kihatása. Ajánlatkérő szerint elfogadható a nyertes ajánlati ár indokolásának pontjaiban a tört munkanapok alkalmazása. A munka hosszú távú, ütemezhető és ilyen típusú rendszeres tevékenységeknél ez a gyakorlatban is általános. A nyertes árindokolásának 4. pontja összesítve tartalmazza a havi, negyedéves, éves időszakos jelentések elkészítésével, a személyes jelentéstétellel és kezelői jelentésekkel kapcsolatos időráfordításokat, mivel ezek a feladatok értelemszerűen kapcsolódnak egyrészt a helyszíni ellenőrzésekhez (1. pont), a havi és éves jelentések ellenőrzéséhez (2. és 3. pont), ezért az időráfordítás ennél részletesebb felbontása nem indokolt. A vis maior helyreállítása során végzett ellenőrzés, a rendkívüli ellenőrzés tartalékára fordítandó mérnöknapok nem tervezhetők, ezekre az ajánlati ár tartaléka, azaz 50 mérnöknap nyújt fedezetet. Ajánlatkérő hivatkozott arra is, hogy az indokolás 2., 3., 4. pontjaiban az egyes kezelt útszakaszokra vonatkozó fajlagos időértékek megfelelőnek tekinthetők, ugyanis a havi jelentések ellenőrzése, véleményezése, megfelelő munkaszervezéssel jól ütemezhető irodai munkát jelent, emellett biztosítja a tört munkanapok felhasználását is. Ajánlatkérő közölte azt is, hogy nem készül minden ellenőrzött autópálya-mérnökség munkájáról külön-külön jelentés, a kérelmező tévesen értelmezte a havi ellenőri jelentés összeállításával és a beszámolással kapcsolatban ajánlatkérő előírását.
Ajánlatkérő szerint minden ajánlattevő ajánlatában egy feltételezett organizációval, munkaszervezéssel kalkulált áron tette meg a vállalását. Ez történt a nyertes ajánlattevő esetében is és ajánlatkérő a saját tapasztalatai, továbbá az indokolásban foglaltakból vonta le azt a következtetést, hogy egyes tételek mögött milyen elfogadható munkaszervezési megoldások állhatnak. Nem alapos a kérelmező azon hivatkozása, hogy alap nélkül tüntette fel a második helyszíni ellenőrzés költségét közel 50%-kal alacsonyabb értéken a nyertes ajánlattevő. Ajánlatkérő felhívta a figyelmet, hogy nem a teljes második helyszíni ellenőrzés költségei szerepelnek 50%-os értéken, hanem csak egy költségtétel a gépkocsi használati költség km futáshoz kapcsolódó egyik eleme.
E költségkalkuláció oka, hogy célszerű logisztikai, költséghatékonysági szempontból 1 napra két üzemmérnökség ellenőrzését betervezni, méghozzá két olyan mérnökségét, amelyek egymáshoz rövidebb távolságra fekszenek. Ajánlatkérő megítélése szerint nem alaposak a kérelmező azon hivatkozásai sem, melyben a nyertes ajánlattevő által az indokolásban közölt táblázat egyes elemeit vitatta. A táblázat ugyanis nem az egyes mérnökségeknek Budapesttől mért távolságait tüntette fel, a táblázat egy statisztikai, közelítő számítás lépéseit foglalja össze, amelynek 2. oszlopában a vonali ellenőrzés alapelvének megfelelően a teljes ellenőrzendő szakaszhossz fele, számtani közepe szerepel, melyet az ellenőrzések hatékony megszervezése tesz lehetővé, 1 nap két egymáshoz közelfekvő mérnökség esetében. Az első konkrétan kifogásolt távolság Budapest–Hajdúnánás, amely a kérelmező szerint 220 km, ennek ellentmondó információt nem tartalmaz az indokolás sem. A vonali ellenőrzés alapján célszerű lehet az emődi mérnökség (mintegy 160 km) és a hajdúnánási mérnökség (220 km) egyidejű ellenőrzése. A két mérnökség által kezelt úthálózat ellenőrzését feltételezve és a hajdúnánási mérnökség úthálózatán további 30 km megtételével számolva (220+30) × 2 = 500 km utazást kell az ellenőrzéshez kapcsolódóan megtenni. Egy mérnökségre vetítve statisztikailag ez 250 km-nek felel meg és az indokolás táblázata Hajdúnánás esetében 260 km-t tartalmaz, így ajánlatkérő szerint a táblázat szerinti statisztikai átlagok megfelelően modellezik a tényleges km-futást. Hajdúböszörmény (230 km) esetében is hasonló a helyzet például egy Hajdúnánással közös 1 napon történő ellenőrzés megszervezése esetén. Ajánlatkérő szerint a kialakított versenyhelyzet ösztönzi arra a vállalkozókat, hogy feladataikat a lehető leghatékonyabban, a legkisebb költségráfordítások mellett tervezzék és szervezzék meg.
Téves a kérelmező azon állítása is, hogy a távolságok határozzák meg a feladatra fordítandó mérnöknapok számát. Ajánlattevőnek – függetlenül az ellenőrizendő mérnökség Budapesttől mért távolságától – úgy kell elindulnia, hogy munkakezdés körüli időpontban már az ellenőrzés helyszínén legyen, továbbá amennyiben az ajánlattevő élni kíván azzal a lehetőséggel, hogy 1 napon két mérnökség kezelésében lévő úthálózatot ellenőrizzen, akkor ennek megfelelően kell a munkát, az utazást megszerveznie. A kiírás szerint egy mérnöknap 8 órát jelent. Az utazáshoz szükséges idő minimalizálása és elszámolása a vállalkozók egyedi szervezésének függvénye. A nyertes ajánlattevő kalkulációjában a napi futásteljesítmények csak a gépkocsik használati költségének meghatározásánál kerültek figyelembevételre és nem a mérnöknapok szükséges számának meghatározásánál.
Ajánlatkérő álláspontja szerint a nyertes által az indokolásban megadott táblázat „havi gyakoriság” oszlopát szintén a statisztikai számításnak megfelelően kell értékelni. Az ÁAK Zrt. mérnökségeit havonta 2 alkalommal kell a dokumentációk szerint ellenőrizni, de 1 napon két mérnökség munkaidőben történő ellenőrzése megengedett, tehát a havi gyakoriság mérnöknapra vetítve azonos az adott vonalon ellenőrizendő mérnökségek számával. Ez egyértelműen nyomon követhető a mérnöknapra vonatkozó kalkulációnál, amely szerint az első ellenőrzésnél 100%-os mértékben számol a táblázat szerinti átlagos futás teljesítménnyel, majd ugyanarra a napra kalkulál egy további 50%-os gépkocsi költségű második ellenőrzést. A koncessziós autópályák esetében a heti ellenőrzési gyakorisága meghatározó a 2007. október 1. és 2008. december 31. közötti időszakban, amelyben összesen 65 naptári hét van. Ezt az  ellenőrzési számot kell havi gyakoriságra átszámítani oly módon, hogy az Eurout Kft. kalkulációja szerint a 65-öt elosztjuk 15-tel (az ellenőrzési időszak hossza naptári hónapokban). Az osztás eredménye a havi 4,3-s gyakoriság, mely az ajánlatkérő álláspontja szerint megfelelő számítási mód.
Ajánlatkérő hangsúlyozta az észrevételeiben, hogy a nyertes ajánlattevő ajánlatában minimum 3,7 óra ellenőrzési időtartamot adott meg mérnökségenként. Ajánlatkérő rögzítette a mérnöknapok hosszát 8 órában, továbbá azt, hogy a napi két mérnökség kizárólag munkaidőben (jellemzően 7.00–15.30 óra között) történő ellenőrizhetőségének lehetőségét. Az egyik mérnökségről a másik mérnökségre történő utazás időtartamát 0,6 órára becsülve (ez 36 perc, amely autópályán biztosítja a mérnökségek között átlagos távolság megtételét) a munkaráfordításra (az útszakaszon történő és a telephelyen lévő dokumentumok ellenőrzése) kalkulált 3,7 óra/mérnökség megfelelő. A 3,7 óra vonatkozásában ajánlatkérő kiemelte, hogy az ajánlattevőknek szúrópróbaszerűen ellenőrzést kell végezni.
Ajánlatkérő közölte, hogy a nyertes ajánlattevővel 2007. október 1-jén az eljárást lezáró szerződést megkötötte és az eddig eltelt 1 hónapos időszakban a nyertes ajánlattevő teljesítése megfelelő volt.
A Döntőbizottság először azt vizsgálta, hogy fennállnak-e az eljárásjogi feltételei a kérelmező által 2007. október 15-én előterjesztett új jogorvoslati kérelmi elem – a nyertes ajánlatának a Kbt. 88. § (1) bekezdés f) pontja szerinti érvénytelensége – érdemi vizsgálatának.
A Döntőbizottság álláspontja szerint az alábbi indokokra tekintettel a kérelmező ezen új jogorvoslati kérelmi eleme elkésett.
A Kbt. 323. § (2) bekezdése az alábbiak szerint állapítja meg a jogorvoslati kérelem benyújtására rendelkezésre álló jogvesztő határidőket:
A kérelem a jogsértés megtörténtétől számított tizenöt napon belül, a közbeszerzési eljárást lezáró jogsértő döntés esetében pedig az eredményhirdetéstől számított nyolc napon belül nyújtható be. Ha a jogsértés a kérelmezőnek később jutott tudomására, a határidő a tudomásra jutással veszi kezdetét. A jogsértés megtörténtétől számított kilencven napon túl kérelmet előterjeszteni nem lehet. E határidők elmulasztása jogvesztéssel jár.
A kérelmező új jogorvoslati kérelmi elemében ajánlatkérő eljárást lezáró döntését támadta, a nyertes ajánlat érvényességét, így fő szabályként a jogorvoslati kérelem az eredményhirdetéstől számított 8 napon belül nyújtható be. Ajánlatkérő 2007. szeptember 21-én hirdette ki az eljárást lezáró döntését, az ettől számított 8 napos időtartam alatt a kérelmező a Kbt. 88. § (1) bekezdés f) pontjára alapított érvénytelenség miatt jogorvoslati kérelmet nem nyújtott be. Az eredményhirdetési jegyzőkönyvből megállapítható, hogy a kérelmező képviselője jelen volt az eredményhirdetésen, az írásbeli összegezés egy példányát átvette, így ezen időpontban tudomást szerzett arról a tényről is, hogy ajánlatkérő érvényesnek fogadta el a nyertes ajánlatát. Erre tekintettel nem áll fenn lehetőség arra, hogy a Döntőbizottság későbbi időpontot – a kérelmező által a fentiekben megjelölt – iratbetekintés időpontját fogadja el tudomásrajutási időpontként, figyelemmel arra a körülményre is, hogy az eljárást lezáró döntés kihirdetésétől kezdődően fennáll a jogi lehetősége annak, hogy az ajánlattevők a jogorvoslati jogosultságuk gyakorlása érdekében már az ajánlatkérőnél is betekintsenek az iratokba.
A Kbt. 317. § (1) bekezdése szerint a Közbeszerzési Döntőbizottság eljárására – e törvény eltérő rendelkezése hiányában – a közigazgatási hatósági eljárás és szolgáltatás általános szabályairól szóló 2004. évi CXL. törvény (a továbbiakban: Ket.) rendelkezéseit kell alkalmazni.
A Ket. 30. § d) pontja szerint a hatóság a kérelmet érdemi vizsgálat nélkül 8 napon belül végzéssel elutasítja, ha jogszabály az igény érvényesítésére határidőt állapít meg és a kérelem elkésett.
A Ket. 31. § (1) bekezdés a) pontja szerint a hatóság az eljárást végzéssel megszünteti, ha a 30. § alapján a kérelem érdemi vizsgálat nélküli elutasításának lett volna helye, az elutasítási ok azonban az eljárás megindítását követően jutott a hatóság tudomására.
A Döntőbizottság a fenti indokokra tekintettel szüntette meg a jogorvoslati eljárást a kérelmező által 2007. október 15-én a jogvesztő határidő letelte után előterjesztett új kérelmi elem tekintetében.
A Döntőbizottság érdemben vizsgálta a kérelmező által határidőben 2007. szeptember 26-án benyújtott jogorvoslati kérelmet, először azt az elemét, mely szerint a Kbt. 88. § (1) bekezdés b) pontjának szabályozására tekintettel érvénytelennek minősül a nyertes ajánlata.
Ajánlatkérő a Kbt. IV. fejezete szerinti, a Kbt. 124. § (2) bekezdés d) pontja szerinti hirdetmény közzétételével induló gyorsított tárgyalásos közbeszerzési eljárást folytatott le.
A rendelkezésre álló bizonyítékok alapján tényként állapítható meg – a felek egyike sem vitatta –, hogy ajánlatkérő részvételi felhívása VL3. pontjában előírta, hogy az ajánlati biztosíték összege 200 000 Ft, a biztosíték a Kbt. 59. § (2) bekezdése alapján nyújtható. Úgyszintén tényként állapítható meg, hogy a négy ajánlattevő közül két ajánlattevő az ajánlattételi határidőre, 2007. szeptember 10-ére az ajánlati biztosítékot rendelkezésre bocsátotta és azt igazolta is, míg másik két ajánlattevő – az Eurout Kft. és a Metrober Kft. – az ajánlattételi határidőre nem bocsátotta rendelkezésre és nem is igazolta azt. Mind az Eurout Kft., mind a Metrober Kft. ajánlatkérő hiánypótlási felhívását követően bocsátotta rendelkezésre az ajánlati biztosíték összegét és igazolta azt. A Döntőbizottságnak az előterjesztett jogorvoslati kérelem alapján abban a kérdésben kellett döntenie, hogy érvénytelennek minősül-e az Eurout Kft. és a Metrober Kft. ajánlata amiatt, hogy az ajánlattételi határidőben nem bocsátották ajánlatkérő rendelkezésére az ajánlati biztosítékot, és azt nem igazolták, vagy ajánlatkérő jogszerűen tette lehetővé e tárgyban a hiánypótlást.
A Döntőbizottság az alábbi indokokra tekintettel nem fogadta el ajánlatkérő azon hivatkozását, mely szerint a tárgyalásos eljárásnak a nyílt eljárástól eltérő szabályai teremtették meg a lehetőségét annak, hogy a két ajánlattevő később is rendelkezésre bocsáthatta az ajánlati biztosítékot.
A Döntőbizottság szerint a tárgyalásos eljárás szabályai e tekintetben nem állapítanak meg eltérő rendelkezéseket.
A jogalkotó az ajánlati biztosítékra, mint jogintézményre vonatkozó szabályozást a Kbt. IV. fejezetében, a nyílt eljárás szabályai között adta meg teljes körűen a Kbt. 59. §-ában.
A Kbt. 59. § (1) bekezdése szerint az ajánlatkérő az eljárásban való részvételt ajánlati biztosíték (a továbbiakban: biztosíték) adásához kötheti, amit az ajánlattevőnek ajánlata benyújtásával egyidejűleg vagy az ajánlatkérő által az ajánlati felhívásban meghatározott időpontig, az ott megjelölt mértékben kell az ajánlatkérő rendelkezésére bocsátania. Az ajánlattevőnek igazolnia kell, hogy a biztosítékot az ajánlatkérő rendelkezésére bocsátotta.
A Kbt. 59. § (1) bekezdésének szabályozásában a jogalkotó fő szabályként akként rendelkezett, hogy az ajánlattevőnek az ajánlati biztosítékot az ajánlatának benyújtásával egyidejűleg kell rendelkezésre bocsátani. Emellett megadta az ajánlatkérők számára azt a lehetőséget is, hogy a felhívásukban megállapítsanak egy konkrét időpontot és ebben az esetben a felhívásban meghatározott időpontig kell az ajánlatkérő rendelkezésére bocsátani az ajánlati biztosítékot. A Döntőbizottság megvizsgálta ajánlatkérő felhívását és megállapította, hogy a részvételi felhívás VI.3. pontjában ajánlatkérő nem határozott meg időpontot az ajánlati biztosíték rendelkezésre bocsátására, melyre tekintettel érvényesül a Kbt. 59. § (1) bekezdésének fő szabálya, az, hogy az ajánlattevőnek az ajánlata benyújtásával egyidejűleg kell az ajánlati biztosítékot rendelkezésre bocsátania.
A Döntőbizottság megítélése szerint a Kbt. 59. § (1) bekezdésének a fenti, az ajánlati biztosíték rendelkezésre bocsátásának időpontjára vonatkozó szabályozásától eltérő rendelkezéseket nem állapított meg a jogalkotó a tárgyalásos eljárásra vonatkozó szabályok között.
A Kbt. 41. § (7) bekezdése szerint a meghívásos, a tárgyalásos eljárásra és a versenypárbeszédre egyébként – ha e fejezet másként nem rendelkezik – a nyílt eljárás szabályait kell megfelelően alkalmazni.
A Kbt. 126. §-a szerint a tárgyalásos eljárásra a nyílt eljárás szabályait, illetőleg a hirdetmény közzétételével induló tárgyalásos eljárás esetében a két szakaszból álló eljárás szabályait is – a 6. cím rendelkezései szerinti eltérésekkel – kell megfelelően alkalmazni.
A Döntőbizottság álláspontja szerint a Kbt. 41. § (7) bekezdésének és a Kbt. 126. §-ának fenti rendelkezéséből következően alkalmazni kell a Kbt. 59. §-ának, így a Kbt. 59. § (1) bekezdésének előírásait, ezt juttatja kifejezésre a „kell megfelelően alkalmazni” felszólító módban megtett törvényi előírás. Az alkalmazási kötelezettségtől csak abban az esetben lehet eltekinteni, amennyiben a tárgyalásos eljárásra irányadó fejezet eltérést tartalmaz, másként rendelkezik. A Döntőbizottság megvizsgálta a tárgyalásos eljárásra vonatkozó szabályokat és megállapította, hogy azok között egy rendelkezés a Kbt. 127. § (3) bekezdése vonatkozik ajánlati biztosítékkal kapcsolatos kérdésre. E szakasz szerint: ajánlati biztosíték kizárólag a szerződéskötésnek az ajánlattevő érdekkörében felmerült okból történő meghiúsulása esetére köthető ki. E kivételtől eltekintve irányadóak maradtak és alkalmazandóak a Kbt. 59. §-ának rendelkezései. A Kbt. 127. § (3) bekezdésének eltérő előírása a Kbt. 59. §-ának szabályozásából a Kbt. 59. § (3) bekezdésének és a Kbt. 59. § (4) bekezdésének rendelkezéseit érinti, azokat részben módosítja. Így megállapítható, hogy a Kbt. 59. § (1) bekezdésének rendelkezését változtatás nélkül kell alkalmazni tárgyalásos eljárásban. Ajánlatkérő azzal kívánta alátámasztani hivatkozását, hogy a nyílt eljárástól eltérően a tárgyalásos eljárásban nem az ajánlattételi határidőben, hanem később, a Kbt. 127. § (2) bekezdése alapján a tárgyalások befejezésével jön létre az ajánlati kötöttség, így nincs akadálya annak, hogy az ajánlati biztosítékot – melyet egyébként is csak a szerződéskötésnek az ajánlattevő érdekkörében felmerült okból történő meghiúsulása esetére lehet kikötni – az ajánlattevő az ajánlati kötöttség beállta előtt rendelkezésre bocsássa. Ajánlatkérő okfejtését a Döntőbizottság arra tekintettel nem tudta elfogadni, mert a jogalkotó volt az, aki a Kbt.-ben kógensen meghatározta a közbeszerzési eljárás lefolytatásának jogi kereteit, ezek a jogi keretek kötelezőek az ajánlatkérő számára is. A kötelező előírások pedig nem teszik azt lehetővé, hogy ajánlatkérő az ajánlattételi határidő után hívja fel az ajánlattevőket arra, hogy bocsássák rendelkezésére az ajánlati biztosítékot. A jogi szabályozás csak azt teszi lehetővé ajánlatkérőnek, méghozzá a Kbt. 59. § (1) bekezdésében, hogy amennyiben nem kívánja azt, hogy az ajánlattevők az ajánlatuk benyújtásával egyidejűleg bocsássák a rendelkezésére az ajánlati biztosítékot, akkor a felhívásában meghatározza azt az időpontot, amelyre kéri annak nyújtását. Ajánlatkérő nem élt ezzel a jogi lehetőséggel, felhívásában nem határozott meg az ajánlattételi határidőtől eltérő, későbbi időpontot, így érvényesül a Kbt. 59. § (1) bekezdésének fő szabálya, mely szerint az ajánlat benyújtásával egyidejűleg kell a biztosítékot rendelkezésre bocsátani és igazolni.
A Kbt. 121. § (3) és (8) bekezdése szerint:
(3) Az ajánlattevőnek a részvételi felhívásban, az ajánlattételi felhívásban és a dokumentációban meghatározott tartalmi és formai követelményeknek megfelelően kell ajánlatát elkészítenie és benyújtania. Az ajánlatnak tartalmaznia kell különösen az ajánlattevő kifejezett nyilatkozatát a részvételi felhívás, illetőleg az ajánlattételi felhívás feltételeire, a szerződés teljesítésére és a kért ellenszolgáltatásra.
(8) Az ajánlatok elbírálása során az ajánlatkérőnek meg kell vizsgálnia, hogy az ajánlatok megfelelnek-e a részvételi felhívásban, az ajánlattételi felhívásban, a dokumentációban, valamint a jogszabályokban, továbbá versenypárbeszéd esetén az ismertetőben meghatározott feltételeknek is.
A Kbt. 81. § (3) bekezdése szerint ajánlatkérő köteles megállapítani, hogy mely ajánlatok érvénytelenek, illetőleg van-e olyan ajánlattevő, akit az eljárásból ki kell zárni.
A Kbt. 88. § (1) bekezdés b) pontja szerint az ajánlat érvénytelen, ha az ajánlattevő a biztosítékot nem vagy nem az előírtaknak megfelelően bocsátotta rendelkezésre.
A Döntőbizottság álláspontja szerint a rendelkezésre álló bizonyítékok alapján a Kbt. 88. § (1) bekezdés b) pontja szerinti érvénytelenségi ok fennállta egyértelműen megállapítható. Az Eurout Kft. és a Metrober Kft. a részvételi felhívás és a Kbt. 59. § (1) bekezdésének előírása ellenére az ajánlata benyújtásával egyidejűleg nem bocsátotta ajánlatkérő rendelkezésére az ajánlati biztosítékot, így teljesül a Kbt. 88. § (1) bekezdés b) pontjában meghatározott érvénytelenségi ok alkalmazási feltétele.
A Döntőbizottság nem fogadta el ajánlatkérő azon hivatkozását, mely szerint a Kbt. 88. § (1) bekezdésében meghatározott érvénytelenségi okok a hiánypótlást követő állapotra vonatkoznak. A Kbt. 88. § (1) bekezdés a) pontja szerint érvénytelenségi ok az, ha az ajánlatot az ajánlati felhívásban meghatározott határidő után nyújtották be, így értelemszerűen kizárt a hiánypótlás lehetősége ezen érvénytelenségi ok esetében. A Döntőbizottság álláspontja szerint ugyanez vonatkozik a Kbt. 88. § (1) bekezdés b) pontjában meghatározott érvénytelenségi okra is, méghozzá hasonló indokból mint az a) pont szerinti érvénytelenségi oknál. A Kbt. 59. § (1) bekezdésének anyagi jogi előírása alapján ugyanis az ajánlat benyújtásával egyidejűleg köteles az ajánlattevő az ajánlati biztosítékot rendelkezésre bocsátani, tehát egy konkrét meghatározott időpontig és egyidejűleg az ajánlat benyújtásával. A konkrét időpont meghatározásra és az egyidejűség megkövetelésére tekintettel nem áll fenn jogi lehetőség arra, hogy későbbi időpontban történhessen meg az ajánlati biztosíték rendelkezésre bocsátása, utólag az pótolható legyen. Ezen anyagi jogi előírásra tekintettel kell alkalmazni a b) pont szerinti érvénytelenségi okot, miután nem az előírtaknak megfelelően, az ajánlat benyújtásával egyidejűleg történt meg az ajánlati biztosíték rendelkezésre bocsátása az Eurout Kft. és a Metrober Kft. részéről.
Összegezve a fentieket a Döntőbizottság megállapította, hogy ajánlatkérő a Kbt. 88. § (1) bekezdés b) pontjára tekintettel megsértette a Kbt. 81. § (3) bekezdését azzal, hogy nem nyilvánította érvénytelenné az Eurout Kft. és a Metrober Kft. ajánlatát.
Ajánlatkérő közbeszerzési eljárása nyerteseként hirdette ki az Eurout Kft.-t, mely magatartásával ajánlatkérő megsértette a Kbt. 91. § (1) bekezdését.
A Kbt. 81. § (4) bekezdése szerint csak az érvényes ajánlatok vehetnek részt a bírálati szempont szerinti értékelésben, a Kbt. 91. § (1) bekezdése szerint pedig az eljárás nyertese az az ajánlattevő, aki az ajánlatkérő részére az ajánlati felhívásban és a dokumentációban meghatározott bírálati szempontok egyike szerint a legkedvezőbb érvényes ajánlatot tette. Az Eurout Kft. ajánlata a fentiekre tekintettel érvénytelennek minősül, mely miatt jogsértően hirdette ki őt nyertesként az ajánlatkérő.
Az ajánlat érvénytelenségét egy érvénytelenségi ok is megalapozza, ugyanakkor a Döntőbizottság a jogorvoslati kérelemre tekintettel vizsgálta meg a kérelmező által előterjesztett, a Kbt. 88. § (1) bekezdés g) pontjára alapított érvénytelenségi okot is.
A Döntőbizottság az alábbi indokokra tekintettel nem ítélte alaposnak a kérelmező másik jogorvoslati kérelmi elemét, mely szerint a Kbt. 88. § (1) bekezdés g) pontjában meghatározott okból érvénytelen a nyertes ajánlata.
A Kbt. 86. § (1) bekezdése kötelezettségként írja elő azt, hogy ha az ajánlat kirívóan alacsonynak értékelt ellenszolgáltatást tartalmaz, az ajánlatkérő az általa lényegesnek tartott ajánlati elemekre vonatkozó adatokat, valamint indokolást köteles írásban kérni. Az ajánlatkérőnek erről a kérésről a többi ajánlattevőt egyidejűleg, írásban értesítenie kell.
Jelen esetben ajánlatkérő a közbeszerzési eljárásában eleget tett a Kbt. 86. § (1) bekezdésében előírtaknak. Megállapította, hogy az Eurout Kft. ajánlati ára kirívóan alacsony ellenszolgáltatást tartalmaz, továbbá a szolgáltatás szempontjából releváns ajánlati elemekre vonatkozóan kért adatokat és indokolást a felhívása 2. és 3. pontjában.
Ajánlatkérő az Eurout Kft. által adott indokolás alapján érvényesnek fogadta el az egyébként kirívóan alacsony ellenszolgáltatást tartalmazó ajánlatot. A Döntőbizottságnak a jogorvoslati kérelem alapján abban a kérdésben kellett döntést hoznia, hogy követett-e el jogsértést ajánlatkérő akkor, amikor nem nyilvánította érvénytelenné a nyertes ajánlatát a Kbt. 88. § (1) bekezdés g) pontja alapján.
A Kbt. szabályozásában a jogalkotó maga határozta meg, hogy kirívóan alacsony ellenszolgáltatás esetén az indokolás kérését követően ajánlatkérő milyen szempontok figyelembevételével dönthet az ajánlat érvényességéről vagy érvénytelenné nyilvánításáról. A Kbt. 86. § (2)–(4) bekezdése e tekintetben az alábbi előírásokat tartalmazza:
(2) Az ajánlatkérő az indokolás és a rendelkezésére álló iratok alapján köteles meggyőződni az ajánlati elemek megalapozottságáról, ennek során írásban tájékoztatást kérhet az ajánlattevőtől a vitatott ajánlati elemekre vonatkozóan.
(3) Az ajánlatkérő figyelembe veheti az olyan objektív alapú indokolást, amely különösen a gyártási folyamat, az építési beruházás, illetőleg a szolgáltatásnyújtás módszerének gazdaságosságára, a választott műszaki megoldásra, a teljesítésnek az ajánlattevő számára kivételesen előnyös körülményeire vagy az ajánlattevő által ajánlott áru, építési beruházás, illetőleg szolgáltatás eredetiségére, az építési beruházás, szolgáltatásnyújtás vagy árubeszerzés teljesítésének helyén hatályos munkavédelmi rendelkezéseknek és munkafeltételeknek való megfelelésre, vagy az ajánlattevőnek állami támogatások megszerzésére való lehetőségére vonatkozik.
(4) Az ajánlatkérő köteles érvénytelennek nyilvánítani az ajánlatot, ha nem tartja elfogadhatónak és a gazdasági ésszerűséggel összeegyeztethetőnek az indokolást.
A Kbt. 86. § (2)–(4) bekezdésének szabályozásából megállapítható, hogy a jogintézmény rendeltetése az, hogy ajánlatkérő meggyőződjön az ajánlati elemek megalapozottságáról, azaz arról, hogy az ajánlatban meg tett vállalások az ajánlattevő által megadott ellenszolgáltatási összeg mellett teljesíthetőek-e. A jogalkotó objektív alapú indokolást követel meg a vállalás alátámasztására, melyhez kapcsolódóan példálódzó jellegű felsorolást is ad, hogy különösen melyek tekinthetők ilyennek. E törvényi szabályozási keretek között kell minden egyes esetben a konkrét közbeszerzési tárgy, az annak teljesítésére tett ajánlat és a megadott indokolás alapján megvizsgálni az ajánlati elemek megalapozottságát, teljesíthetőségét a megjelölt ellenszolgáltatási összeg mellett.
A Döntőbizottság a jogorvoslati eljárás során először azt vizsgálta, hogy ajánlatkérő közbeszerzési eljárásában, illetőleg az annak eredményeként megkötött szerződés alapján milyen szolgáltatásokat kell majd nyújtani, ugyanis ennek függvénye az ellenszolgáltatás összege. Ajánlatkérő mind a részvételi, mind az ajánlattételi felhívásában közbeszerzése tárgyaként a gyorsforgalmi utak közútkezelői tevékenységének ellenőrzését jelölte meg. Ugyanakkor egyértelműen megállapítható az általa meghatározott műszaki leírásból, hogy az ellenőrnek nem kötelezettsége az ellenőrzés tárgyát képező tevékenységek teljes körű ellenőrzése, hanem ajánlatkérő szúrópróbaszerű, mintavétel jellegű ellenőrzési szolgáltatást kért. Ezt tartalmazza a részvételi dokumentáció műszaki leírás 1.2. pontja, 2.2.1. pontja, 3.1. pontja, melyekből az is kitűnik, hogy az összes ellenőrzendő tevékenységre vonatkozik a szúrópróba jelleggel történő elvégzés. A kérelmező nyilatkozatában ugyan nem vitatta ajánlatkérő ezen rendelkezését, azonban ehhez képest mégis azzal indokolta a nyertes által feltüntetett időtartam nem megfelelőségét, hogy a 413 munkanap alatt nem végezhető el az elvárt sokrétű tevékenység megfelelő minőségben történő ellenőrzése.
Ajánlatkérő az ajánlattételi dokumentációban több pontban is felhívta arra az ajánlattevők figyelmét, hogy mind a műszaki, mind az árajánlatukat a dokumentáció III. fejezetében közölt műszaki leírásban előírtak szerint tegyék meg. Így ajánlattevők alappal vehették azt figyelembe az ajánlatuk elkészítése során a munkavégzéshez szükséges időtartam tekintetében, hogy milyen gyakorisággal kéri ajánlatkérő az ellenőrzések végrehajtását. Az időtartam meghatározása szerves összefüggésben áll az ajánlatkérő által elvárt szolgáltatási tartalommal. A szolgáltatási tartalom mértékének alacsonysága alapján határozható meg a teljesítés időszükséglete és ennek következményeként az ajánlati ár. A Döntőbizottság álláspontja szerint figyelemmel arra, hogy ajánlatkérő minimum 10%-ban határozta meg a mintavétel jellegű ellenőrzést, az megvalósítható a nyertes által vállalt időtartam alatt. E százalékos mérték nagyon alacsony, így a sokrétű közútkezelői tevékenység mellett sem igényel mindenképpen, szükségszerűen hosszabb időtartamot, mint amelyet a nyertes ajánlattevő indokolásában az egyes ellenőrzési formákhoz képest megadott.
A Döntőbizottság az ajánlati árat meghatározó releváns elemeket és az azokhoz tartozó indokolásokat is megvizsgálta, figyelemmel a kérelmező által előterjesztett kifogásokra is.
A Döntőbizottság megítélése szerint nem alapos a kérelmező azon hivatkozása, mely szerint a nyertes ajánlata, illetve az arra adott indokolás nem minősül objektívnek. A Kbt. 86. § (3) bekezdésében a jogalkotó példálódzó jelleggel tüntette fel, hogy mely indokolások minősülnek különösen ilyennek, így ez a felsorolás nem taxatív. A Döntőbizottság szerint objektívnek minősül az az indokolás is, amelyben az ajánlattevő tételesen bemutatja, hogy a szolgáltatás elvégzéséhez szükséges személyi és tárgyi feltételek biztosításához milyen költségei merülnek fel és e költségeket fedezi az általa megajánlott ajánlati ár. Ez történt jelen esetben is, a nyertes ajánlattevő számításokkal támasztotta alá, hogy az általa meghatározott időtartam alatt és ellenszolgáltatás mellett elvégezhető az elvárt tartalommal a szolgáltatás.
E körben tartja szükségesnek annak rögzítését is a Döntőbizottság, hogy nem eredményezi az ajánlat érvénytelenségét az a körülmény, hogy az adott ajánlattevő nem számol az ajánlati ára kalkulációja során nyereséggel. A Kbt. 86. § (1) bekezdése alapján ugyanis az ajánlati elemek megalapozottságáról, teljesíthetőségéről kell meggyőződni, tehát arról, hogy a szolgáltatás a vállalási áron nyújtható-e és amennyiben ez nem állapítható meg, akkor nyilvánítható érvénytelenné az ajánlat a Kbt. 88. § (1) bekezdés g) pontja alapján. A kérelmező hivatkozott arra is, hogy a nyertes ajánlattevő által adott indokolás az ajánlattól eltér.
E körben a Döntőbizottság megállapította, hogy ajánlatkérő még a dokumentációjában sem támasztott konkrét követelményeket a műszaki ajánlat elkészítésére, kiegészítő tájékoztatásában pedig azt kérte, hogy mutassák be, hogy az ajánlattevők milyen módon, ütemezéssel, kapacitással látják el a feladatokat, illetve hány mérnöknapot kívánnak havonta ráfordítani. Ezen ajánlatkérői előírás mellett nem terhelte az ajánlattevőket tételes műszaki ajánlat elkészítési kötelezettség, illetve munkanemekre történő lebontási kötelezettség, nem volt szükséges az sem, hogy az egyes ellenőrzési fajtákhoz rendeljék hozzá a szükséges mérnöknap időtartamokat, mivel ajánlatkérő csak összesítve kérte azokat. A nyertes ajánlattevő végleges ajánlata e követelményeknek megfelelt a munkanap szükséglet kimutatásakor az egyes munkanap időszakokhoz nem rendelte hozzá (nem is volt szükséges) az azok alatt konkrétan elvégzendő ellenőrzési tevékenységeket.
A Döntőbizottság a fentiekre tekintettel úgy ítélte meg, hogy nem állapítható meg jogsértés jelen esetben amiatt, hogy a felhívásra megadott indokolásban – melyben az ajánlatkérő által feltett kérdések alapján tételesen ki kellett térni az egyes ellenőrzési fajtákhoz rendelendő időtartamokra is – az összesített és figyelembe vett ajánlati elemek változatlansága mellett a részletek tételes kidolgozásakor részben eltérő rendszer szerint csoportosította a munkanapok kihasználását.
A Döntőbizottság nem osztotta a kérelmező azon hivatkozását, mely szerint amiatt is helytelen az Eurout Kft. által megjelölt időtartam, mert az törtnapokat is figyelembe vesz, melyek pedig elveszett időnek tekintendők. A Döntőbizottság megítélése szerint figyelemmel a rendelkezésre álló infrastrukturális lehetőségekre (számítógépek, internet, e-mail, fax stb.) technikai akadálya nincs annak, hogy a vállalkozók felhasználják a fennmaradó, akár pár órás időtartamokat is. Emellett függetlenül az egyébként egymástól távol fekvő húsz mérnökségre, meg van annak a lehetősége is, hogy megfelelő szervezéssel kihasználhatóak legyenek ezek az időtartamok pl. egymáshoz közel fekvő mérnökségek ellenőrzése egy napon.
A kérelmező hivatkozott arra is, hogy az időtartam szűkössége miatt nem kerül lefedésre az ajánlatkérő által elvárt műszaki tartalom.
A Döntőbizottság e körben megállapította, hogy a nyertes ajánlattevő a végleges ajánlatában az ajánlatkérő által támasztott szolgáltatások nyújtását tételesen vállalta, az ajánlatkérő által meghatározott feltételek mellett. A kérelmező külön kifogásolta az egyes ellenőrzési fajtákra az Eurout Kft. által az indokolásban megadott időtartamokat, így a Döntőbizottság is tételesen vizsgálta azt, arra is tekintettel, hogy ezek összességének eredménye a 413 mérnöknap, így annak megalapozottsága a résztevékenységekre megállapított idő elégségességének függvénye.
Ajánlatkérő indokoláskérésére (oda- és visszaút nélkül) a helyszíni ellenőrzésre fordított időként a nyertes ajánlattevő összesen 333 mérnöknapot, mérnökségenként minimum 3,5 óra időtartamot tüntetett fel. Az időtartamot tovább nem bontotta, így nem vehető figyelembe a kérelmező szétbontása 2–2,5 óra úthálózati bejárásra, illetve 1–1,5 óra mérnökségen végzett tevékenységre. Úgyszintén nem mérvadó a kérelmező által feltüntetett 40–50 km/órás sebesség, melyet azzal indokolt a kérelmező, hogy legalább ilyen lassan kell folyamatosan haladni ahhoz, hogy a mindenre kiterjedő, körültekintő ellenőrzés megvalósítható legyen.
A Döntőbizottság arra tekintettel fogadta el a 3,5 óra időtartamot (melyből következett a 333 mérnöknap), mert a szúrópróba jellegű ellenőrzésből, a 10%-os mértékből következően egyrészt rövidebb időtartam alatt is biztosítható a mérnökség úthálózatának (átlagosan 50 km) a bejárása és annak során a mintavétel jellegű ellenőrzés végrehajtása, másrészt a dokumentációban megjelölt és ismertetett dokumentumok ilyen mértékének az ellenőrzése sem igényel számottevően hosszú időt. A jegyzőkönyv elkészítése formanyomtatványok, táblázatok megléte esetén a számítógépes programok felhasználása mellett szintén rövid időtartam alatt biztosítható. A Döntőbizottság figyelembe vette azt is, hogy ajánlatkérő nyilatkozata szerint az általa korábban végzett ilyen típusú ellenőrzés mellett 1 napon két mérnökséget is tudtak ellenőrizni (ezért tette lehetővé ezt dokumentációjában), mely tény cáfolata a rendelkezésre álló bizonyítékok alapján nem lehetséges.
A kérelmező szerint a nyertes ajánlattevő kihagyta, illetőleg minimális időtartamban vette figyelembe a mérnökségek jelentéseinek (havi, éves) ellenőrzését, véleményezését. A Döntőbizottság álláspontja szerint az Eurout Kft. indokolásának 2. és 3. pontjában foglaltakból egyrészt megállapítható az, hogy e feladatokat is figyelembe vette a mérnöknapok számának meghatározása során, másrészt nem minimális időtartamot határozott meg. A havi jelentések ellenőrzésére havonta közel három mérnöknapot tüntetett fel, míg az éves jelentések ellenőrzésére közel 6 napot. A Döntőbizottság szerint tekintettel kell lenni arra is, hogy az egyes mérnökségek jelentései hasonló tárgykörben és tartalommal készülnek, melyekre vonatkozóan már korábban is végeznek ellenőrzést, így az adott területen szakértelemmel és jártassággal rendelkező szakemberek számára a kidolgozott jelentések áttekintése, ellenőrzése rövidebb időtartam alatt is biztosítható, e szellemi tevékenység tekintetében nem határozhatók meg olyan kötelező normaidők, amelyek be nem tartása miatt megalapozottan megállapítható lenne a jogsértés.
A havi személyes beszámoló tekintetében a Döntőbizottság a fentieken kívül figyelembe vette azt is, hogy ajánlatkérő nyilatkozata szerint a szolgáltatás nyújtójának nem kell mérnökségenként készítenie beszámolót, mely jelentősen csökkenti a szükséges időtartamot. Emellett arra is tekintettel volt a Döntőbizottság, hogy e tevékenység kifejezetten olyan, mely a korábban már elvégzett ellenőrzésről történő számotadást jelenti, így ebből következően a korábbi adatok ismeretében ténylegesen nem igényel felkészült szakemberek számára hosszabb időtartamot, így nem minősítette jogsértőnek a feltüntetett havi 1,6 mérnöknapot.
A kérelmező jelezte aggályait az elemi kár helyreállítása során végzett ellenőrzés biztosíthatóságával összefüggésben is. A Döntőbizottság álláspontja szerint ez az a fajta ellenőrzés a jellegéből következően előre nem tervezhető és nem is számszerűsíthető. Maga ajánlatkérő is azt rögzítette a dokumentációban, hogy ilyen esetekben az ellenőr eltérhet a havi ellenőrzési tervétől. A nyertes által adott indokolásból megállapítható, hogy maga is számolt egy mérnöktartaléknappal, továbbá az ajánlati árából még van tartalékfedezete is, melyre tekintettel a Döntőbizottság e vonatkozásban úgy ítélte meg, hogy nem vonható le megalapozott következtetés jogsértésre, különös figyelemmel az elemi kár jellegből következő, nem számszerűsíthető ellenőrzési mennyiségre. Összegezve a fentieket, a Döntőbizottság álláspontja szerint az ajánlatkérő által elvárt műszaki tartalommal összhangban állónak ítélte a Döntőbizottság a nyertes ajánlattevő által feltüntetett 413 mérnöknapot.
A Döntőbizottság az alábbi indokokra tekintettel nem fogadta el a kérelmező azon hivatkozását, mely szerint a 46 E Ft/mérnöknap, illetve a bruttó 350 E Ft/hó személyi bér olyan kirívóan alacsony, melyre tekintettel aggályos a teljesítés biztosítéka.
A Döntőbizottság már több alkalommal rámutatott arra, hogy a Magyar Mérnöki Kamara által közzétett díjszabásban foglaltak nem alapozzák meg azt, hogy az annál alacsonyabb ajánlati ár olyan kirívóan alacsony ellenszolgáltatás, hogy amiatt szükségszerű az ajánlat érvénytelenné nyilvánítása. A közbeszerzési eljárásokban az ajánlattevők a saját személyi és tárgyi feltételeik ismeretében teszik meg a vállalásaikat, alakítják ki az ajánlati árukat. A beszerzés tárgyát képező szolgáltatás nyújtása szellemi tevékenység, mely mellett különös körültekintéssel kell figyelni, hogy levonható-e következtetés a teljesíthetetlenségre. Jelen esetben az állapítható meg, hogy az ajánlattevő által megadott havi személyi bér többszörösen meghaladja a minimálbér összegét, melyre tekintettel a Döntőbizottság szerint még az elvárt szakképzettséggel, gyakorlattal rendelkező szakemberek esetében sem minősül elfogadhatatlannak. Emellett a versenyhelyzetben kialakított mérnöknapi árak tekintetében nem is minősül önmagában kirívóan alacsonynak. Az Eurout Kft. 46 E Ft/mérnöknap árral számolt, ehhez képest a Metrober Kft. aki szintén rendszeres résztvevője szakcégként az ilyen tárgyú beszerzéseknek – 40 E Ft/mérnöknappal. A Döntőbizottság a fentiekre tekintettel úgy ítélte meg, hogy nem vonható le megalapozott következtetés jogsértésre a 46 E Ft/mérnöknap, illetve a feltüntetett bruttó személyi bérrel összefüggésben.
A Döntőbizottság áttekintette a nyertes ajánlattevő indokolásának a költségek megtérülésére vonatkozó részét is. E körben szükségesnek tartja annak hangsúlyozását is a Döntőbizottság, hogy csak arra terjed ki a vizsgálati lehetősége, hogy biztosítottak-e a teljesítés feltételei, de arra már nem, hogy egyébként miként szervezi meg és alakítja ki a gazdálkodása feltételrendszerét, (pl. irodája bérletét, gépkocsijai szervizelését, irodájának felszerelését) az adott ajánlattevő. Ebből következően nem kérhető az számon egy ajánlati ár indokolásában, hogy az adott társaság működése minden egyes költségtételének megtérülése igazolható legyen, méghozzá egy elméletileg feltételezett mintagazdálkodáshoz viszonyítva, a konkrét ajánlati árban. A gazdasági társaságok általában több tevékenységet végeznek, így az általános, továbbá személyi és tárgyi költségeik megtérülése is általában több forrásból biztosítható.
Jelen esetben a kérelmező hivatkozásával szemben a nyertes ajánlattevő tételes számszaki hivatkozásokat tett, melyeket a fentiekben részletesen ismertetett a Döntőbizottság. A kérelmező sérelmezte, hogy a munkabér költségének elszámolása során az indokolásban havi 22 munkanap került figyelembevételre,. a Döntőbizottság e körben osztotta az ajánlatkérő észrevételében foglaltakat, a kalkuláció során ez megfelelő. A gépkocsihasználat költségének kimutatása egymással összefüggésben álló elemeket foglal magába, az. ismert piaci árviszonyok mellett a feltüntetett 30,23 Ft/km, illetve a 9,61 e Ft/nap olyan összeg, amely mellett biztosítható a szolgáltatás nyújtásához szükséges gépjármű fenntartása, használatának fedezése. A Döntőbizottság e tétel vonatkozásában azt vizsgálta, hogy ilyen tételes összeg mellett az ellenőrzést végző számára a gépjárműhasználat feltétele adott-e és miután igen, nem ítélte azt jogsértőnek.
Az iroda költség tekintetében a Döntőbizottság kiemeli, hogy nem feladata azt ellenőrizni, hogy az egyes gazdasági társaságok a munkavállalóik számára milyen  m2-területet biztosítanak, így a kérelmező 10 m2 hivatkozásának elbírálása nem a Döntőbizottság hatáskörébe tartozó kérdés. Emellett az is megállapítható és közismert, hogy Budapesten széles sávban szórtak az irodabérleti díjak, melyre tekintettel nem vonható jogsértésre következtetés a nyertes által feltüntetett összeg mellett.
A fűtési és közüzemi díjak tekintetében az Eurout Kft. napi értéket tüntetett fel, melynek havi tétellé történő átszámítása esetén már jelentősebb érték adódik, továbbá ezen tétel esetében is irányadó, hogy a gazdasági társaságok számos más forrásból biztosíthatják irodájuk fenntartásának általános költségeit. Ugyanez vonatkozik az irodai felszerelésekre és az irodaszerek költségeire. Az esetek nagy részében egyébként is az állapítható meg, hogy a gazdasági társaságok kialakított és működő irodákkal rendelkeznek, melyből következően a konkrétan jelentkező költségeik is már alacsonyabbak, melyek megtérülése szintén több forrásból biztosítható. Az Eurout Kft. ezen túlmenően feltüntette külön még, hogy arányosan figyelembe vette a központi irányítási költségeket, így indokolása e körben is megnyugtató.
A Döntőbizottság a fentiek alapján megállapította, hogy az Eurout Kft. indokolásában alátámasztotta az ajánlati ára elemeinek költségtételeit, méghozzá oly módon összesítette a számításait, hogy napi költséggel végezte a számítást és ezt viszonyította az általa megajánlott 46 E Ft/mérnöknap díjtételhez. Ebből vonható le az a következtetés, hogy a 46 E Ft/mérnöknap valóban fedezetet biztosít a szolgáltatás nyújtásával kapcsolatban felmerülő személyi és tárgyi erőforrások biztosítására.
A Döntőbizottság megítélése szerint az Eurout Kft. részletes indokolásában foglaltakat nem teszi kétségessé az indokolás utolsó oldalaként csatolt ellenőrzési alkalmankénti átlagos km- futásra vonatkozó táblázat. Egyrészt az Eurout Kft. vállalta az előírt gyakoriságú ellenőrzést, az ellenőrzés időtartamát is ennek megfelelően határozta meg 333 mérnöknapban (4 mérnökségnél heti rendszerességet, 16 mérnökségnél havi két alkalmat vett figyelembe). Másrészt a táblázat megnevezéséből is következően ellenőrzési alkalmankénti átlagos km futást tüntet fel, így amennyiben 1 napon két mérnökség ellenőrzésére kerül sor (márpedig a nyertes ajánlattevő ezt a lehetőséget igénybe vette), akkor értelemszerűen eltérő km értékek kerülnek figyelembevételre, melyet az átlagértékekkel történő számítás tovább kerekít.
A kérelmező külön sérelmezte, hogy a teljesítési biztosíték összege nem szerepel az ajánlati ár kalkulációjában. A Döntőbizottság e körben megállapította, hogy a nyertes ajánlattevő – a kérelmezővel egyezően – a szerződésben kötelezettséget vállalt a teljesítési biztosíték bankgarancia formájában történő nyújtására. A Döntőbizottság megítélése szerint a teljesítési biztosíték jellegéből következően – miután az nem szükséges a teljesítéshez – nem jogsértő ezen tétel figyelmen kívül hagyása az ajánlati ár összegének meghatározása során.
A Döntőbizottság a Kbt. 318. § (1) bekezdésében meghatározott hatáskörében eljárva a fenti indokokra tekintettel a Kbt. 340. § (2) bekezdés c) pontja alapján állapította meg, hogy ajánlatkérő megsértette a Kbt. 41. § (7) bekezdése és a Kbt. 126. §-a alapján alkalmazandó Kbt. 88. § (1) bekezdés b) pontjára tekintettel a Kbt. 81. § (3) bekezdését és a Kbt. 91. § (1) bekezdését. A Döntőbizottság ezt meghaladóan a Kbt. 340. § (2) bekezdés a) pontja alapján utasította el a kérelmező alaptalan jogorvoslati kérelmi elemét, illetve szüntette meg részben a jogorvoslati eljárást a 2007. október 15-én előterjesztett jogorvoslati kérelmi elem vonatkozásában.
A Kbt. 340. § (1) bekezdése szerint a Döntőbizottság a jogkövetkezményeket együttesen is alkalmazhatja.
A Kbt. 340. § (3) bekezdés e) pontja értelmében a Döntőbizottság „bírságot szabhat ki az e törvény szabályait megszegő, illetőleg a nyilvánvaló jogsértés ismeretében szerződést kötő szervezettel (személlyel), valamint a jogsértésért, illetőleg a szerződéskötésért felelős személlyel, illetőleg a szervezettel jogviszonyban álló, a jogsértésért felelős személlyel és szervezettel szemben”.
A Kbt. 341. § (3) bekezdése szerint a Döntőbizottság annak eldöntésében, hogy indokolt-e a bírság kiszabása, illetőleg a bírság összegének megállapításában az eset összes körülményét így különösen a jogsérelem súlyát, a közbeszerzés tárgyát és értékét, a jogsértésnek a közbeszerzési eljárást lezáró döntésre gyakorolt befolyását, az e törvénybe ütköző magatartás ismételt tanúsítását, a jogsértőnek az eljárást segítő együttműködő magatartását – veszi figyelembe. A bírság összegének megállapításakor figyelembe kell venni azt is, ha a jogsértés nyilvánvalóan szándékos volt.
A Kbt. 341. § (4) bekezdése szerint a 340. § (3) bekezdésének e) pontja szerinti bírság mértéke a közbeszerzés értékének legfeljebb harminc százaléka lehet.
A Döntőbizottság a fenti tényezők mérlegelése alapján a jogsértés megállapítása mellett a bírság kiszabását indokoltnak ítélte. A Döntőbizottság álláspontja szerint ajánlatkérő súlyos jogsértést követett el, amikor érvénytelen ajánlatot tevőt hirdetett ki közbeszerzési eljárása nyerteseként.
A Döntőbizottság a bírság összegének meghatározása során a jogsértés súlyán kívül figyelembe vette, hogy ajánlatkérő a szerződést megkötötte, így a jogsértés nem reparálható. A Döntőbizottság tekintettel volt arra, hogy az ajánlattevők milyen ajánlati árakat ajánlottak meg, illetve hogy a nyertes ajánlati ára sem minősült jogsértőnek, a Döntőbizottság ezen értékekre tekintettel nem ítélte indokoltnak magas összegű bírság kiszabását és a bírság összegét a fenti tényezők mérlegelésének eredményeként 3 M Ft-ban állapította meg.
A Döntőbizottság a rendelkezésére álló bizonyítékok alapján úgy ítélte meg, hogy nem vonható le megalapozott következtetés a megállapított jogsértésért felelős személyre, így személyi bírságot nem szabott ki.
A Döntőbizottság a Kbt. 340. § (2) bekezdés f) pontja és a Kbt. 341. § (6) bekezdése alapján rendelkezett az eljárási költségek viseléséről.
A Döntőbizottság a jogorvoslati eljárás során ideiglenes intézkedést nem alkalmazott, mert annak a Kbt. 332. § (1) bekezdésében meghatározott feltételei nem voltak megállapíthatóak.
A Döntőbizottság a Kbt. 340. § (2) bekezdés f) pontja és a Kbt. 341. § (6) bekezdése alapján döntött az eljárási költségek viseléséről.
A határozat érdemi része ellen a kereset benyújtásának lehetőségét a Kbt. 346. § (1) bekezdése biztosítja, míg a külön jogorvoslati kérelem a Kbt. 325. § (4) bekezdése és a Kbt. 345. § (1) bekezdése alapján nyújtható be. 

Budapest, 2007. november 6.


Dr. Nagy Gizella s. k.,	Kalmárné Diósy Ildikó s. k.,
	közbeszerzési biztos	közbeszerzési biztos

Dr. Engler Magdolna s. k.,
közbeszerzési biztosA KÖZBESZERZÉSI DÖNTŐBIZOTTSÁG HATÁROZATAI

####141-D1.rtf####


1024 Budapest, Margit krt. 85.
Ikt.sz.: D.550/17/2007.

Tárgy: ASA Magyarország Környezetvédelem és Hulladékgazdálkodás Kft. kérelme a Heves Megyei Regionális Hulladékgazdálkodási Társulás közbeszerzési eljárása ellen.

A Közbeszerzési Döntőbizottság (a továbbiakban: Döntőbizottság) meghozta az alábbi

HATÁROZAT-ot:

A Döntőbizottság az ASA Magyarország Környezetvédelem és Hulladékgazdálkodás Kft. (2360 Gyál, Kőrösi út 53., képviseli: 1000. számú Ügyvédi Iroda, dr. Gaal Szabolcs ügyvéd és dr. Dantesz Péter ügyvéd, 1027 Budapest, Medve u. 28., a továbbiakban: kérelmező) által a Heves Megyei Regionális Hulladékgazdálkodási Társulás (3300 Eger, Dobó tér 2., képviseli dr. Pusztai Attila ügyvéd 1132 Budapest, Visegrádi u. 60., a továbbiakban: ajánlatkérő) „Szolgáltatási koncesszió keretében a Heves megyei regionális hulladékgazdálkodási rendszerelemek engedélyezési és kiviteli terveinek elkészítése, a munkák elvégzéséhez szükséges minden engedély beszerzése és a kivitelezési munkák megvalósítása, továbbá a megépített művek közszolgáltatás keretében 2030. április 1-jéig történő üzemeltetése” tárgyú közbeszerzési eljárása ellen benyújtott jogorvoslati kérelmét részben elutasítja, illetve a jogorvoslati eljárást részben – elkésettség okán – megszünteti.
Az eljárás során felmerült költségeket a felek maguk viselik.
A határozat ellen fellebbezésnek, méltányossági és újrafelvételi eljárásnak nincs helye. A határozat jogorvoslati eljárást megszüntető rendelkezése ellen a határozat kézbesítésétől számított 8 napon belül külön jogorvoslati kérelem nyújtható be.
A határozat érdemi részének bírósági felülvizsgálatát annak kézbesítésétől számított 15 napon belül keresettel a Fővárosi Bíróságtól lehet kérni. A külön jogorvoslati kérelmet, illetve a keresetlevelet a Fővárosi Bírósághoz címezve, de a Döntőbizottságnál kell benyújtani. A keresetlevél benyújtásának a határozat végrehajtására nincs halasztó hatálya.

INDOKOLÁS

A Döntőbizottság a rendelkezésére álló iratok és felek írásbeli és szóbeli nyilatkozatai alapján az alábbi tényállást állapította meg:
Ajánlatkérő a közbeszerzésekről szóló 2003. évi CXXIX. törvény (a továbbiakban: Kbt.) VI. fejezete 30. cím szerinti eljárást indított „Szolgáltatási koncesszió keretében a Heves megyei regionális hulladékgazdálkodási rendszerelemek engedélyezési és kiviteli terveinek elkészítése, a munkák elvégzéséhez szükséges minden engedély beszerzése és a kivitelezési munkák megvalósítása, továbbá a megépített művek közszolgáltatás keretében 20 éves időtartamra történő üzemeltetése” tárgyban, melyre vonatkozó ajánlati felhívása a Közbeszerzési Értesítő 2007. június 22-ei 70 számában került közzétételre. A felhívás a Közbeszerzési Értesítő 2007. június 25-ei 73. számában helyesbítésre került. A közbeszerzési eljárás ellen a jelen eljárásban is kérelmező ASA Magyarország Környezetvédelem és Hulladékgazdálkodás Kft. kérelme alapján indult jogorvoslati eljárás, melyben a Döntőbizottság az ajánlati felhívást és a dokumentációt megsemmisítette.
Ajánlatkérő a rendelkező részben meghatározott tárgyban a Kbt. VI. fejezet 30. cím szerinti nyílt eljárást indított, melyre. vonatkozó ajánlati felhívása a Közbeszerzési Értesítő 2007. szeptember 10-ei 103. számában közzétételre került.
A felhívás II.1.2) c) pontja szerint a beszerzés tárgya szolgáltatási koncesszió.
A felhívás II.2.1) pontja alapján a nyertes ajánlattevő feladata hulladékgazdálkodási rendszerelemek megtervezése, engedélyeztetése és határidőben történő megépítése, majd pedig a megépített és a társulás tulajdonát képező létesítmények – üzemeltető 2030. április 1-jég tartó hasznosítási joga alapján történő – üzemeltetése a dokumentációban szereplő szerződéstervezet feltételeinek megfelelően. Tételesen: 1 db hulladéklerakó, 3 db átrakóállomás és 1 db mechanikai-biológiai előkezelő vonatkozásában: tervezés, engedélyeztetés, kivitelezés próbaüzemi követelmények teljesítése, üzemeltetési feltételek megteremtése létesítmények, a létesítmények működtetéséhez szükséges gépek, technológiák és egyéb berendezések beszerzése (továbbiakban együttesen: létesítmények), megépített hulladékgazdálkodási rendszerelemek üzemeltetése közszolgáltatóként 2030. április 1. napjáig. A rendszer üzemeltetése során szükségessé váló pótlólagos beruházások elvégzése, amelyek biztosítják 2030. április 1-jéig az üzemeltetést, azaz a társulás számára a vonatkozó időszakban a kommunális szilárdhulladék  biztonságos ártalmatlanítását, amennyiben ez szükségessé válik.
Újabb technológiák bevezetése a lerakással ártalmatlanítandó hulladék tömegének a csökkentésére és/vagy a hulladéklerakó bővítése. Építés vagy üzemeltetés közbeni havária helyzetek kezelése. Hulladékgazdálkodási rendszer megvalósításával kapcsolatos reklám- és marketingfeladatok ellátása a társulás közigazgatási területéről leszállított hulladék alapján üzemeltetés megkezdésétől számított 3 éven keresztül 6 Ft/tonna, az azt követő években pedig reálértéken számított 2 Ft/tonna értékben.
A hulladéklerakók rekultivációjának a vonatkozásában:
– tagönkormányzatok tulajdonában lévő elavult hulladéklerakók teljes körű környezetvédelmi felülvizsgálata, rekultivációs irányelvek kidolgozása, az illetékes környezetvédelmi felügyeletek jóváhagyó határozatának megszerzése 2008. július 31-éig. Ezen tanulmányok szerves részét képezik a társulás által benyújtandó Kohéziós Alap pályázatnak. 
Az üzemeltetési időszak lejártakor olyan állapotban kell az üzemeltetőnek visszabocsátania a létesítményeket, hogy azok további 24 hónapig alkalmasak legyenek az üzemeltetés utolsó két éve alatt beszállított hulladékmennyiségnek megfelelő hulladék ártalmatlanítására, azon ne legyen olyan kötelezettségvállalás-, illetve kötelezés vagy kötelem, egyéb teher vagy igény, ami a társulásnak külön feladatot vagy költséget jelent; és a koncessziós eljárás nyertese adjon nyilatkozatot arra vonatkozóan, hogy az általa üzemeltetett létesítmények (beleértve az esetleges fejlesztés során megvalósult elemeket is) műszaki- és környezeti állapota megfelelő, az üzemeltetési időre visszavezethető határérték feletti környezetterhelés nincs.
Ajánlatkérő az ajánlati felhívásában meghatározta alkalmassági feltételrendszerét.
A III.2.2) P/1. pont szerint ajánlattevőnek a pénzügyi és gazdasági alkalmasság igazolására nyilatkozatot kell csatolni az utolsó lezárt üzleti év mérlegében szereplő eszközök mértékéről és szükség esetén banki hitelígérvényt eredeti vagy hiteles másolati példányban [Kbt. 66. § (1) bekezdés d) pontja].
P/1. Alkalmatlan az ajánlattevő, ha a (közös) ajánlattevő utolsó lezárt üzleti évre vonatkozó mérlegében az eszközök összege nem haladja meg a 3 500 000 000 HUF összeget, vagy amennyiben ezt a mértéket nem éri el, a különbözetnek megfelelő összegre vonatkozó banki hitelígérvénnyel nem rendelkezik (Közös ajánlattevőknek ezen alkalmassági feltételnek együttesen kell megfelelni).
A felhívás IV.2.1) pont szerint a bírálat szempontja az összességében legelőnyösebb ajánlat kiválasztása.
Meghatározta az elbírálási részszempontokat és azok súlyszámait.
részszempontok
súlyszámok
1. egyszeri koncessziós díj mértéke (Ft-ban meghatározva, minimum 550 000 000 Ft)
15
2. üzemeltetés 1–6. évében tervezett hulladék- ártalmatlanítási díj (Ft/tonna egységben meghatározva)
50
2.1. tonnánként kért hulladékártalmatlanítási díj 2009. évben (max. 7680 Ft/tonna)
10
2.2. hulladékártalmatlanítási díj  az üzemeltetés 2. évében (max. 12 160 Ft/tonna)
8
2.3. hulladékártalmatlanítási díj  az üzemeltetés 3. évében (max. 12160 Ft/tonna)
8
2.4. hulladékártalmatlanítási díj  az üzemeltetés 4. évében (max. 12 160 Ft/tonna)
8
2.5. hulladékártalmatlanítási díj  az üzemeltetés 5. évében (max. 12160 Ft/tonna)
8
2.6. hulladékártalmatlanítási díj  az üzemeltetés 6. évében (max. 12 160 Ft/tonna)
8
3. Évenként fizetendő koncessziós díj mértéke (nettó%/tonna mértékegységben meghatározva, min. nettó 7%/tonna)
15
4. Közszolgáltatási időszak lejártát követő 24 hónapos továbbüzemelési időszak működőképességére vállalt biztosíték összege (Ft-ban meghatározva, minimum  50 000 000 Ft)
10
A felhívás III.1.2) pontja szerint a beszerzés tárgyát képező feladatokért – kivéve a közszolgáltatás keretében végzett szolgáltatási (üzemeltetési) feladatokat – az ajánlatkérő nem fizet. Az ajánlatkérő ellenszolgáltatása a szolgáltatás nyújtásával összefüggő hasznosítási jog (közszolgáltatási kötelezettség) 2030. április 1-jéig történő átengedése.
Koncessziós díj:
– Egyszeri koncessziós díj: az üzemeltető (nyertes ajánlattevő) a szerződéskötést követő 5 napon belül köteles az ajánlatkérő részére egy összegben min. nettó 550 000 000 Ft koncessziós díjat fizetni. Fizetési kötelezettségét átutalással a társulás bankszámlaszámára köteles teljesíteni. 
– Évenként fizetendő koncessziós díj: az üzemeltető (nyertes ajánlattevő) évente, minden év február 1-jéig az előző évben beszállított hulladék után beszedett nettó díj min. 7%/tonna (+áfa) értékben a társulás működését biztosító koncessziós díj fizetésére köteles.
Üzemeltetési díj (hulladék ártalmatlanítási díj):
Az üzemeltető az üzemeltetés során a díjat az egyes tagönkormányzatok szilárdhulladék-begyűjtését és -szállítását ellátó közszolgáltatóitól szedi be. A hulladék begyűjtését, szállítását végző közszolgáltatók és az üzemeltető közötti elszámolás a díjfizető egység (család, vállalkozó stb.) és a hulladék begyűjtését, szállítását végző közszolgáltatók által megkötött szerződések alapján történik. Ezen szerződések alapján a hulladék begyűjtését, szállítását végző közszolgáltatókat illető összeg 2014. év végéig max. 48%-a (2009. évben ez tonnánként max. 7680 Ft) illeti meg az üzemeltetőt, melyet havonta a hulladék begyűjtését, szállítását végző közszolgáltatók hulladékártalmatlanítási díjként fizetnek meg az üzemeltető részére.
A hulladék begyűjtését, szállítását végző közszolgáltatók által beszedendő hulladékkezelési díjegységet a 120 literes kuka heti egyszeri ürítési szolgáltatására kell kiszámítani, melynek a 2009-es induló árszintje nettó 230 Ft/ürítés, azaz max. nettó 12 000 Ft/díjfizető egység/év, azaz max. nettó 16 000 Ft/tonna az induló 2009. évre.
A felhívás szerint az eredményhirdetés időpontja 2007. november 20., a szerződéskötés tervezett időpontja 2007. november 28. A felhívás VI.3.11) Egyéb információk cím alatti 10. pontban ajánlatkérő megjelölte a az alkalmazandó egyéb jogszabályokat, köztük a települési hulladékkezelési közszolgáltatási díj megállapításának részletes szakmai szabályairól szóló 242/2000. (XII. 23.) kormányrendeletet is.
Ajánlatkérő ajánlati dokumentációt is összeállított, mely ajánlattételi dokumentációt, koncessziós megállapodást, műszaki leírást (külön fűzve) és a formanyomtatványokat tartalmazó CD-mellékletet tartalmazott. A műszaki tartalom 1. preambulum Távlati bővítés és fejlesztés cím alatti a) pontja a területi bővítés körében tartalmazza, hogy a társulás nyílt, ahhoz más önkormányzatok is csatlakozhatnak. A csatlakozás feltételeit a társulási szerződés rögzíti. A bővítést korlátozhatja a hulladékgazdálkodási rendszer egyes elemeinek a kapacitása. A szükséges egyensúly biztosítása a társulás, az üzemeltető és a helyi közszolgáltatók együttes jövőbeni feladatát épezi külön szerződés(ek)ben rögzített feltételek szerint, amelyről majd csak a jövőben tudnak az érintettek megegyezni.
A műszaki tartalom 1. preambulum tulajdoni kérdések cím alatti b) pontja szerint a rendszerelemek elhelyezését biztosító ingatlanok tulajdonjogát a társulás rendezi.
A 2.1.4. pont szerint hulladékkezelő központ Hejőpapin létesül. A 3.3.3. pontban ajánlatkérő tájékoztatást ad arról, hogy a regionális hulladékgazdálkodási rendszer tervezett lerakója önkormányzati hozzájárulás, illetve a létesítmény rendezési tervbe való beemelésével Hejőpapi külterületén, a 073/5 hrsz.-ú földrészleten valósulhat meg, közvetlenül a miskolci regionális hulladékgazdálkodási rendszer lerakójának K-i oldalával határosan.
A műszaki tartalom 3. számú mellékletét képezi az ajánlatkérő engedélyes részére 2005. évben, a hejőpapi 073/5 hrsz.-ú földrészletre kiadott környezetvédelmi engedély. Az 5. számú mellékletként része a dokumentációnak az ajánlatkérő részére 2007. május 24-én kelt a Hejőpapi 073/5 hrsz.-ú területre regionális nem veszélyes hulladéklerakó egységes környezethasználati engedélye.
A dokumentáció, műszaki tartalom 55., 56., 57. oldalain ajánlatkérő tájékoztatást ad a hulladékgazdálkodás jelenlegi közszolgáltatóiról. A 8. pont szerint Apc és Rózsaszentmárton településeken a közszolgáltatást F. T. vállalkozó végzi.
A koncessziós megállapodás II.4. pontja szerint a jelen szerződés közszolgáltatási szerződés. Üzemeltető kijelenti a jelen szerződés aláírásával, hogy vállalja a közszolgáltatás jelen szerződés szerinti teljesítését. A jelen szerződésnek nem tárgya a társulás közigazgatási területén a szilárdhulladék begyűjtése és beszállítása az átrakóállomásokra vagy előkezelőre, mivel arra az érintett területen a közszolgáltatási szerződéseket a tagönkormányzatok kötik. Fentiekre tekintettel szerződő felek megállapodnak, hogy a jelen szerződés tárgyát (építést és közszolgáltatást együttesen a koncesszió alapján) a Ptk. 403. § (2) bekezdése szerint oszthatatlannak tekintik, a jelen szerződésben rögzített különböző kivitelezési határidők pedig semmilyen mértékben nem teszik a szerződés tárgyát oszthatóvá.
A II.4. pont utolsó bekezdése szerint a társulás tagönkormányzatainak száma: 80, a társulással érintett lakosok száma: 227 ezer ember, a keletkező minimális hulladék várható mennyisége: 68 000 tonna/év.
A koncessziós megállapodás V.33. f) pontja tartalmazza, hogy a társulás jótáll azért, hogy minden tagönkormányzat biztosítja a közigazgatási területén a lakosságszámra vetített, átlagosan lakosonként 300 kg/év hulladékmennyiséget az Üzemeltetőnél történő ártalmatlanítás céljára (kötelezően beszállítandó minimum hulladékmennyiség).”
A koncessziós megállapodás V.33. g) pontja szerint a társulás jótáll azért, hogy a tagönkormányzatok eljárnak a hulladék begyűjtését és szállítását végző közszolgáltatóknál, és a velük kötött szerződéseket módosítják annak érdekében, hogy ezek a közszolgáltatók a begyűjtött ártalmatlanítandó hulladékot kizárólag az üzemeltető által megépített és működtetett létesítményekben helyezzék el legkésőbb 2009. október 1-jétől 2030. április 1-jéig.
A koncessziós megállapodás V.39. pontjában a „Társulás tájékoztatja az üzemeltetőt, hogy a társulási megállapodás alapján tagönkormányzatok kötelezettsége az üzemeltető által megépített létesítmények helyi közszolgáltatók által történő igénybevételi kötelezettségének rögzítése a megkötött és módosítandó, valamint a megkötendő begyűjtési, szállítási közszolgáltatási szerződésekben.
Amennyiben az érintett tagönkormányzat begyűjtést és szállítást végző helyi közszolgáltatója nem biztosítja a jelen szerződés 33. f) pontja szerinti lakosonként 300 kg/év hulladékmennyiséget (kötelezően beszállítandó minimum hulladékmennyiség), abban az esetben a társulás a tárgyévet követő év február 15-éig köteles az igazoltan és a társulás, valamint az érintett tagönkormányzat által együttesen jóváhagyottan hiányzó hulladékmennyiségre eső – és a 38. pont szerint számított hulladékártalmatlanítási díjnak megfelelő összeget az üzemeltető részére megfizetni, mely összeget jogosult csökkenteni a 37.2. pont szerinti 7%/tonna mértékkel (pótlólagos hulladékártalmatlanítási díj). Amennyiben azonban a társulás összességében a jelen szerződés 4. pontjában vállalt éves mennyiséget (68 000 tonna/év) beszállítja, azaz a helyi közszolgáltatókon keresztül beszállíttatja, abban az esetben az üzemeltető nem jogosult az egyes tagönkormányzat hiányos szállítására hivatkozva a társulástól követelni a pótlólagos hulladékártalmatlanítási díjat. A társulás a hiányos beszállítással érintett tagönkormányzatok egymás közötti elszámolási kötelezettségét külön megállapodásban kell rendezni.
A koncessziós megállapodás V.41.1. pont szerint a vonatkozó jogszabályok értelmében, a közszolgáltatásért járó díjazás egységárát a társulás határozata alapján a tagönkormányzatok ármegállapítási jogkörében eljárva – a mindenkori érvényes előírások, jelenleg a 242/2000 (XII. 23.) kormányrendelet figyelembevételével – kötelesek megállapítani.
Az üzemeltető minden év október 31-éig napjáig köteles a következő évi közszolgáltatási díjra vonatkozó javaslatát a Társulás elé terjeszteni. A következőket kell figyelembe venni a díj megállapításában:
– a közszolgáltatás sajátosságainak megfelelő, tartós működés valamennyi közvetlen és közvetett költségének ráfordításának megtérülése, figyelemmel a közszolgáltatással összefüggő egyéb bevételekre, az elvonásokra és a támogatásokra is,
– az üzemeltető méltányos hasznát,
– valamint a közszolgáltatás sajátosságainak megfelelő, a vonatkozó jogszabályokban előírt egyéb indokolt költségeket és ráfordításokat,
– jogszabályok, rendeletek, hatósági előírások, adók, vámok, járulékok változását,
– a közszolgáltatás lényeges minőségi vagy mennyiségi változását,
– az üzemeltető közszolgáltatási feladatainak lényeges bővülését,
– az infláció terven felüli változását.
A díjat úgy kell megállapítani, hogy ösztönözzön a közszolgáltatás biztonságos és legkisebb költségű ellátására, a közszolgáltató kapacitásának hatékony kihasználására, valamint a környezetvédelmi követelmények érvényre juttatására.
Az általános forgalmi adó nélkül számított egységnyi díjtételt a közszolgáltatás fentiek szerinti, a támogatásokkal, egyéb bevételekkel korrigált indokolt költségek, ráfordítások, és a nyereség összege, és a naturáliákban kifejezhető várható szolgáltatási mennyiség hányadosaként kell megállapítani. A várható beszállítandó hulladékmennyiség meghatározása a díjkalkuláció része, amelyet az előző évi tényleges beszállított mennyiség alapján kell számítani, a közszolgáltatásra vonatkozó, ágazati jogszabályokban előírt módon.”
Ajánlatkérő az eljárás során írásban feltett kérdéseket megválaszolta, melyhez mellékelte a módosításokkal egységes szerkezetbe foglalt társulási megállapodást.
Ajánlatkérő tájékoztatása szerint az ajánlattételi határidőig két ajánlat érkezett, kérelmező nem nyújtott be ajánlatot.
Kérelmező 2007. szeptember 24-én benyújtott jogorvoslati kérelmét, 2007. szeptember 27-én (1. számú kiegészítő jogorvoslati kérelem), 2007. október 2-án kiegészítette, illetve a lehetetlen szolgáltatásra vonatkozó kérelmi elem tekintetében megismételte (2. számú kiegészítő jogorvoslati kérelem), majd a jogorvoslati eljárás során tartott tárgyaláson módosította. Kérelmező jogorvoslati kérelmében jogsértés megállapítását, ajánlatkérő ajánlati felhívásának, a dokumentációnak a megsemmisítését, ideiglenes intézkedéssel az eljárás felfüggesztését, valamint azt kérte, hogy a Döntőbizottság kötelezze ajánlatkérőt a felmerült költségek és az igazgatási szolgáltatási díj viselésére. Hiánypótlást követően a Döntőbizottság 2007. október 1-jén indította meg a jogorvoslati eljárást.
Kérelmező tárgyalási nyilatkozata szerint az ajánlati felhívás tekintetében tudomásszerzésének időpontja 2007. szeptember 10-e, a dokumentáció tekintetében tudomásszerzésének időpontja 2007. szeptember 20-a.
1. Kérelmező szerint ajánlatkérő az ajánlati felhívás II.1.2) c) pontjában megsértette a Kbt. 50. § (1) bekezdését, valamint a 28. § (1) bekezdését azáltal, hogy nem a valós tárgyat adta meg a felhívásban.
Jelen eljárásban kérelmező szerint az építési elemek dominálnak, így álláspontja szerint építési beruházásra vonatkozóan kellett volna kiírnia ajánlatkérőnek a közbeszerzési eljárást. Kérelmező szerint a Kbt. 28. §-a jelen esetben nem alkalmazható. Azt nem vitatta, hogy az árbevétel 20 év alatt meghaladhatja az építési beruházás költségét, de a szolgáltatás nyereségtartalma nem éri el a beruházási költséget.
Kérelmező számítást végzett. Abból indult ki, hogy a beruházás 3,37 milliárd Ft. Amennyiben beruházó ezzel egyenlő összegű bankhitelt vesz fel, akkor 2007. szeptemberi 3 havi BUBOR + 1% kamattal kell számolnia. Kérelmező a kiírás szerinti maximum szolgáltatási árbevétel figyelembevételével úgy számolt, hogy ezt az emelési tilalom lejártát követően háromszorosára emeli fel. (Megjegyezte, hogy ez a valóságban lehetetlennek tartja.) Kérelmező álláspontja szerint a beruházást a szolgáltatásból származó jövedelem nem téríti meg. Tekintettel arra, hogy a ráfordítások évente halmozódnak a szolgáltatásból származó jövedelemforrás nem teszi lehetővé a 3,3 milliárd Ft beruházás megvalósítását.
2. Kérelmező alap-jogorvoslati kérelmében írt, a Kbt. 49. §-ának megsértésére vonatkozó kérelmi elemét visszavonta.
3/A. Kérelmező szerint a felhívás III.2.2) P/1. pontja ellentétes a Kbt. 69. § (3) bekezdésével, meghaladja a szerződés teljesítéséhez ténylegesen szükséges feltételek mértékét. A beruházás értéke 3,5 milliárd forint és ehhez képest a 3,5 milliárd forint eszközérték, avagy banki hitelígérvény meglétének igazolása ellenére az ajánlattevő pénzügyi helyzete még instabil lehet.
3/B. Kérelmező szerint a III.2.2) P/1. pontjában írt alkalmassági feltétel azért sérelmes számára, mert ez az eszközérték az éves beszámolóból megállapítható, ebből adódóan ez a beszámoló ajánlatba történő csatolásával igazolható, szükségtelen e tekintetben nyilatkozatot kérni. Kérelmező kifogásolta, hogy ajánlatkérő a Kbt. 66. § (1) bekezdés b) pontja szerinti igazolási mód helyett a 66. § (1) bekezdés d) pontja szerinti igazolási módot, nyilatkozatot követelt meg, ezáltal a Kbt. 69. § (4) és (5) bekezdésének előírását megkerülve a törvény szerint kötelezően önálló megfelelés helyett lehetővé teszi az együttes megfelelést. Álláspontja szerint ez sérti a Kbt. a 66. § (1) bekezdés b) pontját, valamint a 69. § (4) és (5) bekezdését.
4., 9. kérelmi elem
Kérelmező módosított kérelme szerint a felhívás lehetetlen szolgáltatás elvégzésére irányul, a maximált díjra vonatkozó előírások sértik a Kbt. 28. §-át. A „lehetetlenség” abból fakad, hogy a felhívásban közölt maximált beszedési díjak alkalmazásával a beruházás nem lehet rentábilis.
A felhívás III.1.2) pont harmadik francia bekezdésében az ártalmatlanítási ár a komplex közszolgáltatási díjnak maximum 48%-a lehet. 2009. évben ez legfeljebb 7680 Ft/t összeget jelenthet, ugyanakkor minimum 7%-ot évenkénti koncessziós díjat kell fizetni.
Kérelmező álláspontja szerint a 7%/t/év pontosan nem értelmezhető, azonban kérelmező feltételezi, hogy ez esetben a tonnaarányos árbevétel 7%-ra gondolnak.
Ez a legmagasabb díj esetén 538 Ft/t, vagyis a szolgáltatónál legfeljebb 7142 Ft/t összeg marad az első évben.
A második évben (2010.) a díj megemelhető legfeljebb 12 160 Ft/t-ra, a szolgáltatónál így a koncessziós díjjal (min. 7%) csökkentve 11 309 Ft/t marad. Figyelemmel arra, hogy ez a díj is a komplex közszolgáltatási díjnak legfeljebb a 48%-a lehet, így a komplex közszolgáltatási díj a 230 Ft/ürítésről [III.1.2) negyedik francia bekezdés] felemelkedik kereken 364 Ft/ürítésre.
Kérelmező kérte a Döntőbizottságtól, hogy rendeljen ki igazságügyi szakértőt annak a kérdésnek a vizsgálatára, hogy a felhívásban szereplő maximált díjak gazdaságilag indokolhatóak-e.
5. Kérelmező ötödik kérelmi eleme szerint az ajánlatkérő megsértette a Kbt. 1. § (1) bekezdésében meghatározott, a verseny tisztaságának és nyilvánosságának alapelvét azzal, hogy a dokumentációban nem adott tájékoztatást arról, hogy a társulásban résztvevők száma változhat.
Kérelmező csatolta Apc Község Önkormányzatának 26/2007. (V. 17.) határozatát, Rózsaszentmárton Község Önkormányzata képviselő-testületének 71/2007. (V. 10.) önkormányzati határozatát, Zagyvaszántó Község Önkormányzata képviselő-testületének 48/2007. (V. 15.) önkormányzati határozatát, Lőrinci Város Önkormányzata képviselő-testületének 39/2007. (V. 3.) önkormányzati határozatát. A határozatok egyebek mellett tartalmazzák, hogy az egyes képviselő testületek a társulási megállapodás módosításának terveztét azzal a záradékkal fogadták el, hogy a megállapodás érdekmúlásra való hivatkozással megszüntethető legyen.
Ugyancsak mellékelte Lőrinci Város Önkormányzata képviselő-testületének 41/2007. (V. 3.) önkormányzati határozatát, mely szerint, azok a tagönkormányzatok, amelyek 2007. május 11-éig nem fogadják el a módosítást, a felszólítást követően kizárják a társulásból az együttműködés ellehetetlenülése okán.
6./A. Kérelmező szerint az ajánlati felhívás IV.2.1) pontban írt részszempontok közül a 2. részszempont 1–6 alszempont szerinti ártalmatlanítási díj, illetőleg a koncessziós szerződés 41.1. pontjában írt rendelkezés, mely szerint figyelembe kell venni a települési hulladékkezelési közszolgáltatási díj megállapításának részletes szakmai szabályairól szóló a 242/2000. (XII. 23.) kormányrendelet előírásait, egymásnak ellentmondó rendelkezések. A hivatkozott kormányrendelet szerint évente kell megállapítani a javasolt közszolgáltatási díjat, ettől eltérően az ajánlati felhívás, illetőleg az ajánlati felhívásra vonatkozó részletszabályokat tartalmazó dokumentáció fix díj megajánlására vonatkozó kötelezettséget ír elő ajánlattevők számára. Ajánlatkérő álláspontjától eltérően kérelmező megítélése szerint a maximált díj, az egy fix díj. Kérelmező szerint nincs lehetőség olyan árképzésre, hogy a 2–6. évig terjedő időszakra nézve a kormányrendeletben írt kalkulációt ajánlatkérő figyelmen kívül hagyja és ezzel ajánlattevőnél veszteséget okoz, ugyanakkor a szolgáltatás 6. évétől kezdődően megengedi ajánlatkérőnek azt, hogy a díj változtatásával a korábbi veszteséget kompenzálja. A hivatkozott kormányrendelet 6. §–7. §-ai folyamatosan kiegyensúlyozott, csakis e rendeletben meghatározott árképzést engednek meg.
Kérelmező álláspontja, hogy ajánlatkérő megsértette a Kbt. 54. § (1) bekezdését azzal, hogy a koncessziós szerződés 41.1. pontjában a 242/2000. (XII. 23.) kormányrendelet rendelkezéseinek alkalmazását előírta, mert az ajánlatkérő dokumentációt köteles készíteni, amely egyebek mellett tartalmazza a részletes szerződési feltételeket, vagy a szerződéstervezetet, az ajánlatkérő által meghatározott részletes szerződési feltételek pedig jogszabályba ütköznek. Nem tartalmaz viszont részletes szerződési feltételt arra nézve, hogy a kormányrendelet 6. §–7. §-a alapján miként kellene a feleknek a közszolgáltatás díjában megállapodniuk.
6./B. Kifogásolta kérelmező, hogy az ajánlati dokumentáció részét képező koncessziós szerződés II.4) pontja a szerződés tárgyát illetően a Ptk. 403. § (2) bekezdésére hivatkozik, ilyen módon határozza meg a szerződés, azaz a szolgáltatás tárgyát.
A Ptk. 403. §-a azonban az építési szerződésként határozza meg, ezzel megsértette a Kbt. 54. § (1) bekezdését, valamint a Kbt. 23. §-át, és az 50. § (1) bekezdését.
7. Kérelmező sérelmezte, hogy ajánlatkérő a koncessziós szerződés 33.g) pontjában olyan kötelezettséget vállai, amelyet nem tud majd teljesíteni. Kérelmező a Kbt. 54. § (1) bekezdésének megsértését kifogásolja, mert ajánlatkérő 3. személy nevében vállal kötelezettséget, a jogszabálysértő szerződéses feltétel kérelmező szerint nem tekinthető a Kbt. 54. § (1) bekezdés szerinti szerződéses feltételnek.
8. A koncessziós szerződés 33. pont f) pontjával összefüggésben a 2000. évi XLIII. törvény 4. § a) pontjában leírt alapelv, valamint a 242/2000. (XII. 23.) kormányrendelet 6. § b) pontban írt rendelkezés megsértésére vonatkozó kérelmi elemét kérelmező a jogorvoslati eljárás során tartott tárgyaláson visszavonta. 
10. Kérelmező az AVE Magyarország Kft.-vel kapcsolatban előterjesztett, a Kbt. 10. § megsértésére vonatkozó kérelmi elemét a jogorvoslati eljárás során tartott tárgyaláson módosította. Módosított kérelme szerint ajánlatkérő nem a Kbt. 10. §-át, hanem a Kbt. 1. § (1) bekezdésében írt verseny tisztaságának alapelvét sértette meg azzal, hogy az AVE Magyarország Kft.-nek 180 millió forinttal kevesebb koncessziós díjat kell megfizetni, tekintettel arra, hogy a beruházás dokumentációban szereplő hejőpapi 173/5 hrsz.-ú ingatlanon valósul meg, mely ingatlanra ajánlatkérőnek vételi joga van. Az AVE Magyarország Kft. 2005-ben kötött szerződést ajánlatkérővel, ebből adódóan 2005. év óta tisztában van vele, hogy ezen a területen majdan egy hulladéklerakó létesül és erre vonatkozóan közbeszerzési eljárást fognak lefolytatni. A fentiek kérelmező szerint alátámasztják a Kbt. 1. § (1) bekezdésében írt verseny tisztaságának megsértését.
Kérelmező szerint ajánlatkérő megsértette a Kbt. 1. § (2) bekezdésében írt esélyegyelőség alapelvét is, tekintettel arra, hogy az AVE Magyarország már korábban ismerte azokat a feltételeket, amelyeket a többi ajánlattevő csak a dokumentáció megvásárlása után ismert meg. Az ingatlanra ajánlatkérő rendelkezik a szükséges környezetvédelmi engedélyekkel, amelynek beszerzésében az AVE Magyarország Kft.-nek közre kellett működni, e nélkül ugyanis idegen tulajdonban álló ingatlanra környezetvédelmi engedély nem adható.
11. Kérelmező szerint a dokumentáció műszaki leírás 56. oldal 8. pontja valótlan adatot közöl, mert Rózsaszentmárton vonatkozásában a közszolgáltató az ASA Magyarország Kft. nem pedig az ott közölt. Kérelmező szerint ezen információnak jelentősége van, mivel a közszolgáltatókkal kötött szerződés módosítására ajánlatkérő kötelezettséget vállalt. Kérelmező szerint ajánlatkérő ezzel megsértette a Kbt. 1. § (1) bekezdésére tekintettel az 56. § (4) bekezdését, a Kbt. 54. § (1) bekezdését, mert nem megfelelő adatok hiányában ajánlattevők nem képesek megfelelő ajánlat elkészítésére.
Ajánlatkérő a megalapozatlan jogorvoslati kérelem elutasítását kérte, és kérelmező egyes kérelmi elemeire a következő észrevételeket tette.
Ad.1. A közzétett ajánlati felhívás II.1.5) pontja szerint a közbeszerzésnek több tárgya is van. A közbeszerzés keretében nem egyszerűen kivitelezési munkákat rendel meg, majd pedig hasznosítási jogot enged a megépített létesítményeken, hanem ezt meghaladóan a megépített hulladékgazdálkodási rendszerelemek üzemeltetését is a majdan nyertes ajánlattevőnek közszolgáltatóként kell teljesítenie. A hozzávetőlegesen húsz évig tartó (köz)szolgáltatási kötelezettség nagyságrendekkel dominánsabb a komplex beszerzésben, mint az építés. Ha a szolgáltatás (ráadásul közszolgáltatás) megrendelésből nem várható magasabb bevétel, mint az építési mozzanatból, az esetben eleve halálra ítélt kiírásról lenne szó, mert a közszolgáltatás nem termelné meg az építési beruházás értékét. Ajánlatkérő a közbeszerzési eljárás megkezdése előtt kalkulációt végzett a becsült érték megállapítására.
A beszerzés tárgya két elemből tevődik össze, az építési beruházás elemből, melynek a becsült értéke hozzávetőlegesen 3,7 milliárd forint, valamint a kötelezően teljesítendő közszolgáltatási feladatok ellátásából, melynek becsült értéke 816 000 000 Ft/év, 20 évre durván 16 milliárd forint. A túlsúlyos elem a szolgáltatási koncesszió, ebből adódóan a Kbt. 28. §-ára figyelemmel írta ki az ajánlati felhívását, jelölte meg a beszerzés tárgyaként a szolgáltatási koncessziót.
Ajánlatkérő szerint nem helytálló kérelmezőnek az építési elem túlsúlyára vonatkozó álláspontja, melyet arra alapít, hogy az általa sem vitatott, hozzávetőlegesen 3,5 milliárd forint értékű építési beruházással szemben a szolgáltatásból származó nyereség nem ér el ekkora értéket. Egyrészt ajánlatkérő szerint egy vállalkozás nem attól lesz nyereséges, ha a nyereség oldala eléri a befektetési összeget, hiszen ha se nem veszteséges, se nem nyereséges egy vállalkozás, az esetben már megtérült a befektetési összeg (ezért nem veszteséges), és ha ezt meghaladóan egy forint nyereséget ér el, az esetben már nyereséges a vállalkozás. 
Másrészt a szolgáltatási koncesszió becsült értéke szolgáltatás bevételi oldalából határozható meg, ahol figyelmen kívül kell hagyni a koncessziós jogosult oldalán felmerülő költségeket. A hasznosítási jog értékének meghatározásánál nem lényeges az, hogy a szolgáltatásokat milyen eredménnyel, üzleti megtérüléssel végzi a szolgáltató, realizál-e nyereséget vagy a tevékenységét veszteségesen végzi.
Ajánlatkérő szerint egy közbeszerzési eljárásban is lehetőség van több tárgyat érintő beszerzésre, nincs jogszabályi kötelezettség arra, hogy külön közbeszerzési eljárást kellene kiírni az építési beruházás és a szolgáltatási koncesszió vonatkozásában.
Ad.3/A. Ajánlatkérő utalt a Döntőbizottság D.342/17/2007. számú határozatára, melyben a Döntőbizottság arra az álláspontra jutott, hogy ezen alkalmassági feltétel és a hozzá rendelt igazolási mód nem sérti a Kbt. szabályrendszerét. Ajánlatkérő szerint a kérelmező által előadottak alapján is levonható az a következtetés, hogy a kifogásolt alkalmassági feltételnél szigorúbb előírást is tehetett volna. A beruházás várható költsége 3,5 milliárd forint. A beruházás megvalósulását követően a közszolgáltatónak pénzügyi ellenszolgáltatás nélkül meg kell kezdeni a közszolgáltatási tevékenységét és csak a későbbiekben jut bevételhez. Álláspontja szerint előírása nem túlzó.
Ad.3/B. Kérelmező 2007. szeptember 25. napján kelt kiegészítő beadványában a Kbt. 66. § (1) bekezdés b) pontja szerinti alkalmassági feltételnek minősíti a P1. minimumkövetelményt, holott a már hivatkozott döntőbizottsági határozat (20. oldal 4. bekezdés) már rögzítette, hogy a Kbt. 66. § (1) bekezdés d) pontja szerinti igazolási módról van szó. Ez esetben a Kbt. 69. § (4) bekezdés szerinti együttes megfelelést kell előírni, így nem lehet az ajánlati felhívás jogszabálysértő. Ajánlatkérő álláspontja, hogy a Kbt. 66. § (1) bekezdés b) pontja szerinti igazolási módból – számviteli jogszabály szerinti beszámoló – nem olvasható ki a minimális alkalmassági feltételként vagylagosan előírt követelmény, azaz a banki hitelígérvény megléte.
Ajánlatkérő hivatkozott a Kbt. kommentárjára, mely egyértelműen rögzíti, hogy a 66. § (1) bekezdés a) és b) pontjaiban szereplő alkalmassági feltételeknek történő együttes megfelelés fogalmilag kizárt. Ebből nyilvánvalóan következik, hogy a jogalkotó e körben az ajánlattevők ajánlattételt megelőző időszakra vonatkozó fizetési fegyelmét kívánja vizsgálhatóvá tenni. A kifogásolt ajánlatkérői előírás viszont az ajánlattételt követő időszakra vonatkozó alkalmasságot, azaz a 66. § (1) bekezdés d) pontja szerinti igazolási módot jelölte meg, amely körben fogalmilag nem kizárt közös ajánlattétel esetén az együttes megfelelés. A kommentár szerint a törvény egyértelművé teszi, hogy azonos igazolási módok előírása esetén az ajánlattevőnek és az alvállalkozónak főszabályként együttesen kell megfelelnie az előírt alkalmassági követelményeknek, kivéve az együttes megfelelés kötelezettsége alól 66. § (1) bekezdés a) és b) pontjai szerinti alkalmassági követelményeket, mivel ezek esetében önállóan kell megfelelniük (ezek esetében fogalmilag kizárt az együttes megfelelés lehetősége). Az ajánlatkérőt azonban megilleti a lehetőség, hogy további alkalmassági követelmények tekintetében írjon elő önálló megfelelést.
Ad.4.9. Kérelmező kifogásolta, hogy a felhívás lehetetlen szolgáltatás elvégzésére irányul. A kérelmező által levezetett matematikai számsorból, illetőleg számításból ajánlatkérő szerint egyáltalán nem következik lehetetlen szolgáltatás, vagy rentabilitást nem biztosító beruházás. Önmagában az a körülmény, hogy a Kérelmező nem találja jól megtérülő üzleti lehetőségnek az ajánlati felhívásban megfogalmazott beszerzést, nem jelent lehetetlen szolgáltatást.
Az ajánlati felhívás alapján megkötött szerződés ajánlatkérő álláspontja szerint azért sem irányul lehetetlen szolgáltatásra, mert a jogi környezet adott ahhoz, hogy a társulás a hulladékkezelési díjat az egyes években úgy határozza meg, hogy a nyertes ajánlattevő által megajánlott évi hulladékártalmatlanítási díj ne haladja meg a hulladékkezelési díj max. 48%-át. Ez a korlát csupán az első hat évre vonatkozik, azt követően a nyertes ajánlattevő szabadon, azaz a piaci és jogszabályi környezet keretei között határozhatja meg a hulladékártalmatlanítási díjat. Tehát amennyiben ártalmatlanítási ár emelkedik arányosan, minimum azonos %-ban meghatározott mértékben kell emelni a komplex közszolgáltatási díjat, így tartható marad a 48%-os arány. Ennek megfelelően amennyiben az érintett felek az arány megtartásával azonos %-ban kifejezett mértékben emelik díjaikat, nem lehet lehetetlen a szolgáltatás és nem eredményez kirívóan alacsony ellenszolgáltatást, ugyanakkor biztosítja a közbeszerzési eljárásban nem érintett gazdasági szereplők (a közszolgáltatási díjat fizető lakosság és a szállítást végző közszolgáltató)  gazdasági érdekeit.
Kérelmező tárgyaláson módosított kérelme szerint a Kbt. 28. § (1) bekezdését kifogásolja. Ajánlatkérő nem látott összefüggést a lehetetlenség, illetve a Kbt. 28. § (1) bekezdésében írtak között, ebből adódóan érdemi nyilatkozatot tenni nem tudott. 
Ad.5. Ajánlatkérő szerint ajánlatkérő jogalanyisága nem ennek a jogorvoslati eljárásnak a tárgya, azaz ajánlatkérő jogalanyisága változatlan attól, hogy változhat a lakosság száma vagy a tagság. Ajánlatkérő a dokumentációban 300 kg/év/lakos hulladékmennyiségre vállalt kötelezettséget azzal, hogy amennyiben ezt a mennyiséget nem bocsátja az üzemeltető rendelkezésére, abban az esetben a társulás kompenzálja az üzemeltetőt.
Ajánlatkérőnek nincs közvetlen tudomása arról, hogy az egyes tagönkormányzatok képviselő-testületei milyen tartalmú határozatot hoztak a társulási megállapodás aláírását megelőzően.
A társulást (ajánlatkérő) létrehozó megállapodást valamennyi tagönkormányzat képviseletében az eljáró polgármesterek aláírták. A társulási megállapodás a kérelmező által felvett – „érdekmúlásra alapozott” – kilépési lehetőséget nem biztosít a tagönkormányzatok számára. Nem biztosít továbbá lehetőséget arra sem, hogy bármely tagönkormányzatok a megállapodás XI/1/C. pontjában rögzített jogkövetkezmények (korábban rendelkezésre bocsátott költségvetési támogatás és Kohéziós Alapból származó támogatások elvesztése) alól mentesülhessen. 
Abban az esetben, ha esetlegesen bármely érintett polgármester a társulási megállapodást úgy írta alá, hogy az e körben fennálló képviseleti jogát az általa képviselt tagönkormányzat képviselő-testülete külön határozattal korlátozta, ezen tagönkormányzati korlátozás az irányadó jogszabályi rendelkezések szerint a társulásra nézve egyébként sem hatályos.
A kérelmező által megjelölt Kbt. 1. § (1) bekezdése a felvetett kérdéssel kapcsolatos szabályozást nem tartalmaznak, így annak megsértése fogalmilag is kizárt.
Ad.6/A. Ajánlatkérő jelezte, hogy a kérelmező által beidézett jogszabályi szöveg nem a hatályos 242/2000 (XII. 23.) kormányrendelet szövegezését tartalmazza.
Ajánlatkérő szerint kérelmezőnek ez a kérelmi eleme elkésett, mert a bírálati szempontok az ajánlati felhívásban szerepeltek. Kérelmező 2007. szeptember 24-én kelt kérelme 3. oldala tartalmazza, hogy az ezzel kapcsolatos jogorvoslat 2007. szeptember 25-éig nyújtható be.
Ajánlatkérő e kérelmi elemre vonatkozó érdemi álláspontja, hogy az ajánlati felhívásban meghatározott 1–6. év nem fix díjas rendszerű, hiszen az ajánlattevő emelkedő számsort adhat meg, mégpedig a hivatkozott jogszabály szellemében. Figyelemmel arra, hogy az ajánlatkérő a szolgáltatott mennyiséget garantálja, a kérelmező már most kalkulálni tudja a következő évi árait. Az ajánlatkérő a beérkező ajánlatokat értékelni köteles, és mivel a közbeszerzés fő tárgya hulladék ártalmatlanításra vonatkozó közszolgáltatás, ezért a hulladékártalmatlanítási díj lehet az értékelési szempont. Ha ez nem lehetne bírálati szempont, nem érvényesülhetnének a Kbt. rendelkezései. A kormányrendelet szerint „3. § (1) A települési hulladék kezelésének díját az önkormányzat a következő díjfizetési időszakra állapítja meg. A díjfizetési időszakot – amely legalább egy év – és annak kezdetét az önkormányzat rendeletében határozza meg.
(2) Az önkormányzat és a közszolgáltató a közszolgáltatási szerződésben úgy is megállapodhatnak egymással, hogy az önkormányzat a közszolgáltatás díját egy díjfizetési időszaknál hosszabb, de meghatározott időpontig vagy meghatározott feltétel bekövetkeztéig állapítja meg.”
A szerződési feltételek és a bírálati szempontok ennek szellemében kerültek meghatározásra, és alaptalan a kérelmező azon félelme, hogy veszteséget kell elszenvedni, mert a minimális szolgáltatott hulladék mennyiség folyamatosan garantált, vagy a különbözet kompenzálásra kerül.
A kormányrendelet hivatkozott 3. §-a nem tiltja a hosszabb időszakra történő megállapodást, ugyanakkor hangsúlyozta, hogy az ajánlattevőnek nem a közszolgáltatási díjra kell ajánlatot tenni, hanem a hulladékártalmatlanítás díjra. Ajánlatkérő nem fixárat, hanem a hulladékártalmatlanítás megajánlható díjának a maximált összeget határozta meg, amelynél magasabb ajánlatot nem lehet tenni. A felhívás és a dokumentáció nem tartalmaz arra vonatkozó kizáró rendelkezést, hogy ajánlatkérő az egyes évek tekintetében ne azonos, illetőleg emelkedő díjra tegyen ajánlatot. Ajánlatkérő megjegyezte, hogy a 2. részszempontban írt maximált hulladékártalmatlanítási díjakat úgy adta meg, hogy évenként hozzávetőleges 10%-os emelkedéssel számolt, de ajánlattevők saját belátásra bízta, hogy ajánlattevők megajánlásaik során hogyan számolnak. Ajánlatkérő álláspontja szerint a kérelmező által hivatkozott jogszabályhely – Kbt. 54. § (1) bekezdés – a felvetett probléma körében nem értelmezhető.
Ad.6.B. Kérelmezőnek a koncessziós szerződés II.4) pontjával kapcsolatos kifogására ajánlatkérő álláspontja, hogy több tárgya van a közbeszerzésnek: építési és szolgáltatási koncesszió keretében.
Ajánlatkérő szerint a kérelmező által hivatkozott jogszabályhelyek – Kbt. 23. §, 50. § (1) bekezdés és az 54. § (1) bekezdés – a felvetett probléma körében nem értelmezhetőek.
Ad.7. A jótállási kötelezettséget a társulás saját nevében teszi. Ajánlatkérő szerint a kérelmező által hivatkozott Kbt. 54. § (1) bekezdés a felvetett probléma körében nem értelmezhető.
Ad.10. Ajánlatkérő szerint nem sértette meg a Kbt. 1. § (1) bekezdésében írt, a verseny tisztaságát, tekintettel arra, hogy az AVE Magyarország Kft.-vel sem adásvételi, sem előszerződést nem kötött, opciós szerződés alapján vételi joggal rendelkezik, ami nem vételi kötelezettséget, hanem vételi jogot biztosít számára. Az AVE Magyarország Kft. nem lehet biztos abban, hogy az adásvételi szerződés ténylegesen létrejön közöttük, amennyiben ugyanis nem érkezik megfelelő ajánlat, a megállapodás nem jön létre. Az AVE Magyarország Kft. nem bír versenyelőnnyel a többi ajánlattevővel szemben. Amennyiben az ajánlatkérő és az AVE Magyarország Kft. között létrejön az adásvételi szerződés, pontosan 180 millió forint ellenértékű ingatlan kerül ki a vagyonából az AVE Magyarországnak.
Ajánlatkérő szerint a közbeszerzési eljárásban az esélyegyenlőséget biztosítva járt el, nem sértette meg a Kbt. 1. § (2) bekezdését. Hangsúlyozta, hogy a környezetvédelmi engedélyek beszerzése ügyében önállóan járt el. AVE Magyarország Kft. sem az eljárást megelőzően, sem az eljárás során többlet vagy, más információhoz nem jutott.
Ajánlatkérő szerint nem felel meg a valóságnak, hogy az AVE Magyarország már 2005. évben információval rendelkezett arról, hogy itt hulladéklerakó épül közbeszerzési eljárás lefolytatása mellett, tekintettel arra, hogy az ajánlatkérő kohéziós alapból kívánta megvalósítani a beruházást és 2007. évben derült az ki, hogy koncessziós szerződés alapján kerül a közbeszerzési eljárás lefolytatására és az AVE Magyarország Kft. ugyanakkor értesült erről a jelen eljárást megelőző közbeszerzési eljárásban összeállított dokumentáció megvásárlásakor mint  az összes többi ajánlattevő.
Ad.11. A dokumentációban szereplő kérelmező részéről kifogásolt adat nem pontos. Két közszolgáltató működik a területen, az egyik valóban az ASA. Amennyiben ezzel kapcsolatosan pontosítás vagy kiegészítő tájékoztatás iránti igénye lett volna a kérelmezőnek, kérdést intézhetett volna ajánlatkérőhöz, amit azonban nem tett meg.
Az ajánlatkérő szerint az ajánlattétel szempontjából irreleváns, hogy ki az adott hulladékgyűjtést és szállítást végző közszolgáltató, hiszen az ajánlatevő a hulladékmennyiség ismeretében az ártalmatlanításra tesz ajánlatot, és nincs semmilyen feladata a gyűjtést és szállítást végző szállítóval az ajánlattétel során. Ha lenne, akkor az ASA Magyarország Kft. versenyelőnybe kerülne a többi ajánlattevővel szemben. Mindemellett, ha az ASA Magyarország Kft. ezt az információt ismeri, és a többi ajánlattevő pedig nem, akkor éppen az ASA Magyarország Kft-nek e körben semmilyenjogi érdeke nem sérül. A jelen szerződés közszolgáltatási szerződés. Üzemeltető kijelenti a jelen szerződés aláírásával, hogy vállalja a közszolgáltatás jelen szerződés szerinti teljesítését. A jelen szerződésnek nem tárgya a társulás közigazgatási területén a szilárdhulladék begyűjtése és beszállítása az átrakóállomásokra vagy előkezelőre, mivel arra az érintett területen a közszolgáltatási szerződéseket a tagönkormányzatok kötik.
A Döntőbizottság ideiglenes intézkedést nem hozott, mert annak törvényi feltételei nem állnak fenn.
Ajánlatkérő a Kbt. VI. fejezet, szolgáltatási koncesszióra vonatkozó szabályai szerint, nyílt közbeszerzési eljárást folytatott.
A Kbt. 266. § A szolgáltatási koncesszió esetében az eljárásra a IV. fejezet szabályait és a 23–26. cím szabályait – a 30. cím rendelkezései szerint – kell megfelelően alkalmazni a 3. melléklet és a 4. melléklet szerinti szolgáltatások esetében egyaránt. 
A Kbt. 252. § szerint a nyílt eljárásra a IV. fejezet 3. címének szabályait (48–99. §) – a 23. cím rendelkezései szerint – kell megfelelően alkalmazni.
Kérelmező első kérelemi eleme szerint a közbeszerzési tárgyak közül az építési elemek dominálnak, ajánlatkérő nem a beszerzés valós tárgyát adta meg a felhívás II.1.2.c) pontjában.
A felhívás kifogásolt pontja szerint a beszerzés tárgya szolgáltatási koncesszió.
A Kbt. 23. §-a alapján a szolgáltatási koncesszió nem minősül szolgáltatás megrendelésnek, ezért a közösségi értékhatárt elérő közbeszerzéseknek nem beszerzési tárgya. A szolgáltatási koncesszió a Kbt. harmadik része, a nemzeti értékhatárt elérő közbeszerzésnek tárgya.
A Magyar Köztársaság 2007. évi költségvetéséről szóló 2006. évi CXXVII. törvény 93. § (1) bekezdése e) pontja szerint a Kbt. VI. fejezete alkalmazásában a nemzeti közbeszerzési értékhatár 2007. január 1-jétől 2007. december 31-éig szolgáltatási koncesszió esetében 25 millió forint.
A Kbt. 242. § (4) bekezdése szerint a szolgáltatási koncesszió olyan szolgáltatásmegrendelés, amely alapján az ajánlatkérő ellenszolgáltatása a szolgáltatás nyújtásával összefüggő hasznosítási jog meghatározott időre történő átengedése vagy e jog átengedése pénzbeli ellenszolgáltatással együtt.
A Kbt. 266. §-a szerint a szolgáltatási koncesszió esetében az eljárásra a IV. fejezet szabályait és a 23–26. címek szabályait – a 30. cím rendelkezései szerint – kell megfelelően alkalmazni a 3. melléklet és a 4. melléklet szerinti szolgáltatások esetében egyaránt.
A Kbt. 266. §-a alapján alkalmazandó 28. § (1) bekezdése szerint ha a szerződés több – egymással szükségszerűen összefüggő – közbeszerzési tárgyat foglal magában, a meghatározó értékű közbeszerzési tárgy szerint kell a szerződést minősíteni.
Amennyiben a szerződés több beszerzési tárgyat foglal magában – a két jelentős tárgy jelen esetben építési beruházás és szolgáltatási koncesszió – a meghatározó értékű közbeszerzési tárgy szerint kell a szerződést minősíteni.
A Kbt. 35. § (1) bekezdése szerint a közbeszerzés értékén a közbeszerzés megkezdésekor annak tárgyáért általában kért, illetőleg kínált – általános forgalmi adó nélkül számított, a 36–40. §-ban foglaltakra tekintettel megállapított – legmagasabb összegű teljes ellenszolgáltatást kell érteni (a továbbiakban: becsült érték). A teljes ellenszolgáltatásba bele kell érteni a vételi jog átengedésének értékét.
Ajánlatkérőnek a közbeszerzési eljárása megindításakor meg kell becsülnie a beszerzése piaci értékét. Ez a becsült érték. A becsült érték meghatározását a Döntőbizottság a kérelem keretei között, abból a szempontból vizsgálta, hogy ajánlatkérő közbeszerzési eljárása tárgyát megfelelően jelölte-e meg. Kérelmező szerint az építési beruházás a meghatározó értékű.
A Kbt. 39. § (1) bekezdése szerint az építési beruházás becsült értéke megállapításakor a több év alatt megvalósuló építési beruházás esetében a teljes beruházásért járó ellenszolgáltatást kell számítani.
A Kbt. 39. § (2) bekezdése szerint ha az építési beruházás több részből áll, illetőleg több szerződés alapján kerül teljesítésre, mindegyik rész becsült értékét egybe kell számítani.
A Kbt. 39. § (3) bekezdése alapján az építési beruházás becsült értékébe be kell számítani a megvalósításához szükséges, az ajánlatkérő által rendelkezésre bocsátott áruk, illetőleg szolgáltatások becsült értékét is.
A Döntőbizottság megállapította, hogy szerződés tárgyai közül az építési beruházás becsült értékét felek közel azonosnak tartották. Az építési költségek becsült értékét kérelmező 3,37 milliárd, ajánlatkérő 3,5 milliárd forintban jelölte meg.
A Kbt. 242. § (4) bekezdése szerint a szolgáltatási koncesszió olyan szolgáltatásmegrendelés, amely alapján az ajánlatkérő ellenszolgáltatása a szolgáltatás nyújtásával összefüggő hasznosítási jog meghatározott időre történő átengedése vagy e jog átengedése pénzbeli ellenszolgáltatással együtt.
A Kbt. 38. § (1) bekezdés a) pontja szerint a szolgáltatás becsült értéke olyan szerződés esetében, amely nem tartalmazza a teljes díjat határozott időre, négy évre vagy annál rövidebb időre kötött szerződés esetén a szerződés időtartama alatti ellenszolgáltatás.
Jelen esetben az ellenszolgáltatás a hasznosítási jog meghatározott időre történő átengedése. A közszolgáltatás által megtestesített vagyoni értéket a szolgáltatásért (több mint húsz év alatt) kapható ellenérték adja.
Ajánlatkérő kalkulációja szerint a társulás által az üzemeltetőnek garantált 300 kg mennyiséggel számolva 227 000 300, azaz 68 000 tonna hulladék/év keletkezik. Az üzemeltető átlagos éves bevételét 10 év alapján a 19 165 Ft/család tonnára vetítve az üzemeltetőre jutó rész 12 200 Ft/tonna, így az összes bevétel az üzemeltetőnél éves átlagban 816 000 000 Ft/év, ami 20 évre 16 milliárd forint körüli a szolgáltatási koncesszió alapján várható minimális bevétele az üzemeltetőnek.
A Döntőbizottság vizsgálata eredményeképpen azt állapította meg, hogy ajánlatkérő a Kbt. előzőekben ismertetett rendelkezéseinek megfelelően határozta meg a szolgáltatási koncesszió becsült értékét.
Az egyes beszerzési tárgyak becsült értékét az ajánlatérő által készíttetett pénzügyi elemzés is alátámasztja.
A Döntőbizottság szerint a Kbt. rendelkezéseiből nem vezethető le az a kérelmezői álláspont, hogy a szolgáltatás nyereségtartalmát kell egybevetni a beruházás költségével.
A jogorvoslati eljárás során tartott tárgyaláson azt kérelmező is elismerte, hogy közszolgáltatásból származó „árbevétel” 20 év alatt meghaladja az építési beruházás költségét.
Tekintettel arra, hogy a beszerzés tárgya több közbeszerzési tárgyat foglal magában, ajánlatkérőnek a meghatározó értékű közbeszerzési tárgy szerint kellett az ajánlati felhívásban a szerződést minősíteni. Döntőbizottság a két jelentős értékű beszerzési tárgy becsült értékének vizsgálata alapján megállapította, hogy jelen eljárásban a meghatározó értékű közbeszerzési tárgy a szolgáltatási koncesszió, így ajánlatkérő nem követett el jogsértést azzal, hogy a felhívásban a beszerzés tárgyát szolgáltatási koncesszióként határozta meg, ezért a Döntőbizottság a jogorvoslati kérelmet ezen részében elutasította.
A Kbt. 65. § (1) bekezdése szerint az ajánlatérő az ajánlati felhívásban köteles előírni az ajánlattevő pénzügyi és gazdasági, valamint műszaki, illetőleg szakmai alkalmasságának feltételeit és igazolását. Az alkalmasság feltételeit és igazolását – a közbeszerzés értékének tíz százalékát meghaladó mértékben igénybe venni kívánt alvállalkozók esetében is [71. § (4) bekezdése] – az ajánlatkérő kizárólag a 66–69. §-ban meghatározott módon írhatja elő.
A Kbt. 66. § (1) bekezdés szerint az ajánlattevőnek és a közbeszerzés értékének tíz százalékát meghaladó mértékben igénybe  venni kívánt alvállalkozójának a szerződés teljesítéséhez szükséges pénzügyi és gazdasági alkalmassága árubeszerzés, építési beruházás, illetőleg szolgáltatás megrendelése esetében igazolható
a) pénzügyi intézménytől származó – erről szóló – nyilatkozattal, vagy meghatározott biztosíték (felelősségbiztosítás) fennállásáról szóló igazolással;
b) a számviteli jogszabályok szerinti beszámolójának benyújtásával (ha az ajánlattevő letelepedése szerinti ország joga előírja közzétételét);
c) az előző legfeljebb háromévi teljes forgalmáról és ugyanezen időszakban a közbeszerzés tárgyának forgalmáról szóló nyilatkozatával, attól függően, hogy az ajánlattevő mikor jött létre, illetve mikor kezdte meg tevékenységét, amennyiben ezek a forgalmi adatok rendelkezésre állnak;
d) az ajánlatkérő által előírt tartalmú vagy elfogadott egyéb – pénzügyi, illetőleg gazdasági alkalmasságának megállapítására alkalmas – nyilatkozattal vagy dokumentummal.
A Kbt. 69. § (1) bekezdés szerint az ajánlatkérő a 66. és a 67. §-ban foglaltak közül egy vagy több igazolási módot is előírhat.
A Kbt. 69. § (3) bekezdése szerint az ajánlatkérőnek a 66. és a 67. §-ban meghatározott adatok és tények kérését – figyelemmel az ajánlattevő (alvállalkozó) üzleti titokhoz fűződő érdekére is – a közbeszerzés tárgyára kell korlátoznia, a (2) bekezdés szerinti követelményeket pedig – a közbeszerzés becsült értékére is tekintettel – legfeljebb a szerződés teljesítéséhez ténylegesen szükséges feltételek mértékéig lehet előírni.
3/A. Kérelmező abból a szempontból kifogásolta a felhívás III.2.2) P/1. pontjában írt alkalmassági feltételt, hogy az meghaladja a szerződés teljesítéséhez ténylegesen szükséges mértéket. 
A Döntőbizottság szerint erre megalapozott következtetés nem vonható le.
A pénzügyi és gazdasági alkalmassági feltételeknek összetett rendeltetésük van. Az alapvető funkciójuk az, hogy biztosítsák pénzügyi gazdasági stabilitással rendelkező ajánlattevők kiválasztását, melynek alapján az ajánlatkérők, mint pénzügyileg, gazdaságilag megfelelő megalapozottságú cégekkel nyugodtan köthetnek szerződést és a teljesítés – akár hosszú – időszakában előreláthatólag nem következnek be súlyos problémák. A pénzügyi, gazdasági feltételrendszer másik funkciója, hogy bemutassa annak a lehetőségét, hogy amennyiben az szükséges, az ajánlattevő tudja biztosítani az ellenérték egészének, vagy egy részének a kifizetéséig szükséges előfinanszírozási igényt.
A számvitelről szóló 2000. évi C. törvény szerint az eszköz a vagyonnak befektetett eszközökben (immateriális javak, tárgyi eszközök, befektetett pénzügyi eszközök), forgóeszközökben (készletek, követelések, értékpapírok, pénzeszközök), aktív időbeli elhatárolásokban megjelenő formája.
Az ajánlatkérő előírása szerint, a szerződés teljesítésére pénzügyi és gazdasági szempontból alkalmatlan az az ajánlattevő, akinek utolsó lezárt üzleti évre vonatkozó mérlegében az eszközök összege nem haladja meg a 3 500 000 000 forint összeget és a különbözetnek megfelelő összegre vonatkozóan banki hitelígérvényt nem nyújt be.
Jelen esetben a közbeszerzés tárgya egy kiemelten magas értékű több mint húsz évre vonatkozó szolgáltatási koncesszió, melyből okszerűen következik, hogy a pénzügyi, gazdasági feltételeket is ezzel arányban kell megállapítani.
Az eszközök mérlegben szereplő összegéből következtetés vonható le az adott gazdasági társaság nagyságára, arra, hogy az a gazdasági élet figyelemre méltó szereplője, mely rendelkezik jelentős műszaki berendezésekkel, felszerelésekkel, gépekkel, járművekkel, egyéb tárgyi eszközökkel, amire alapozottan feltételezhető, hogy képes a jelen eljárásban jelentős eszközigénnyel is bíró építési beruházás megvalósításával együtt járó szolgáltatási koncesszió ellátására, mert szükség esetén rendelkezik – legalábbis részben – mobilizálható értékekkel, eszközei fedezetet nyújthatnak hitelfelvételhez.
Kérelmező szerint az ajánlatkérő részéről előírt eszközérték, vagy banki hitelígérvény ellenére ajánlattevő pénzügyi helyzete még lehet instabil. A Döntőbizottság álláspontja, hogy a kifogásolt alkalmassági előírást nem teszi jogszerűtlenné az, hogy az ajánlatkérő részéről megjelölt alkalmassági előírást teljesítő társaság gazdasági helyzetének stabilitása kizárólag ezen adat alapján nem állapítható meg. A jogszerűség körében – a kérelem keretei között – a Döntőbizottság vizsgálta, hogy ajánlatkérő által meghatározott alkalmassági előírása túlzott mértékűnek tekinthető-e.
Az előzőekben részletezettek alapján Döntőbizottság úgy ítélte meg, hogy a kifogásolt alkalmassági előírás túlzott mértékre nem vonható le megalapozott következtetés figyelemmel a beszerzés becsült értékére is, ezért a kérelmet ebben a részében elutasította.
3/B. Kérelmező a III.2.2) P/1. pontjában írt alkalmassági feltételt abból a szempontból is kifogásolta, hogy ajánlatkérő a Kbt. 66. § (1) bekezdés d) pont szerinti igazolási módot írt elő, lehetővé téve az együttes megfelelést.
A Kbt. 66. § (1) bekezdés d) pontja értelmében az ajánlattevő szerződés teljesítéséhez szükséges pénzügyi és gazdasági alkalmassága igazolható az előírt tartalmú vagy elfogadott egyéb – pénzügyi, illetőleg gazdasági alkalmasságának megállapítására alkalmas – nyilatkozattal vagy dokumentummal. A Kbt. ezen pontjában a jogalkotó nem konkrét specifikus alkalmassági igazolási módot határozott meg, hanem azon tartalmi elvárásokat adta meg, amely keretek között az ajánlatkérő előírhatja az alkalmasságra vonatkozó feltételét. A rendelkezés egy megkötést tartalmaz, azt, hogy pénzügyi, gazdasági alkalmasság megállapítására legyen alkalmas a nyilatkozat, vagy dokumentum. A Döntőbizottság szerint ajánlatkérő támadott előírása e feltételnek megfelel, a szükség esetén banki hitelígérvénnyel kiegészített mérlegadat bekérése nem ütközik jogszabályi rendelkezésbe. A Kbt. kérelmező részéről megjelölt 66. § (1) bekezdés b) pontja nem zárja ki azt, hogy ajánlatkérő az esetlegesen hiányzó összegre vonatkozó banki hitelígérvénnyel kiegészített mérlegadatról nyilatkozat benyújtását írja elő.
Kérelmező sérelmezte, hogy ez az előírás az önálló megfelelés helyett lehetővé teszi az együttes megfelelést, ami sérti a Kbt. 69. § (4) és (5) bekezdését. Ajánlatkérő a kifogásolt pénzügyi, gazdasági alkalmassági feltétel körében a 10% feletti alvállalkozóra nézve alkalmassági követelményt nem határozott meg, így a Kbt. 69. § (4) bekezdés alkalmazása fel sem merülhet. E törvényhely arról az esetről rendelkezik, amikor az ajánlatkérő az ajánlattevőre és a alvállalkozóra vonatkozóan is meghatároz alkalmassági feltételt.
A felhívás szerint ajánlatkérő támadott alkalmassági előírásának a közös ajánlattevőknek együttesen kell megfelelni.
A Kbt. 69. § (5) bekezdése szerint, ha több ajánlattevő közösen tesz ajánlatot, a szerződés teljesítésére való alkalmassá minősítéshez az ajánlattevők – a 66. § (1) bekezdés a) és b) pontjai szerinti alkalmassági követelmények kivételével – együttesen is megfelelhetnek az előírt alkalmassági követelményeknek. A Döntőbizottság előzőekben ismertetett álláspontja szerint ajánlatkérő nem követett el jogsértést azzal, hogy a Kbt. 66. § (1) bekezdés d) pontja alapján szükség esetén banki hitelígérvénnyel kiegészített mérlegadat benyújtását írta elő ajánlattevő (közös ajánlattevő) számára.
Tekintettel arra, hogy a Kbt. 66. § (1) bekezdés d) pontja szerinti alkalmassági követelmény tekintetében a Kbt. 69. § (5) bekezdése alapján a közös ajánlattevők együttesen is megfelelhetnek az előírt alkalmassági követelménynek, ajánlatkérő nem követett el jogsértést, azzal, hogy a III.2.2) P/1. pontban úgy rendelkezett, hogy ezen alkalmassági feltételnek a közös ajánlattevőknek együttesen kell megfelelniük, ezért a Döntőbizottság a jogorvoslati kérelmet ezen részében is elutasította.
Kérelmező 4. (9.) módosított kérelmi eleme szerint a felhívás lehetetlen szolgáltatás elvégzésére irányul, a felhívásban közölt maximált díjak alkalmazásával a beruházás nem lehet rentábilis.
A Döntőbizottság szükségesnek tartja annak kiemelését, hogy a Kbt. 318. § (1) bekezdése értelmében a Döntőbizottság hatáskörébe a közbeszerzésre, illetőleg a közbeszerzési eljárásra vonatkozó jogsértések elbírálása tartozik.
A Döntőbizottság jogi álláspontja szerint nem terjed ki hatásköre annak a kérdésnek az elbírálására, hogy az ajánlatkérő részéről az üzemeltetés 1–6 évében maximált hulladékártalmatlanítási díjra figyelemmel lehet-e gazdasági szempontból rentábilis a beszerzés tárgyát képező (rendkívül összetett, több mint húsz évre szóló közszolgáltatási) tevékenység.
Szakértő kirendelésére is kizárólag abban az esetben van lehetősége a Döntőbizottságnak, ha a hatáskörébe tartozó kérdés eldöntésére nem rendelkezik megfelelő ismeretekkel. A kérelmező szakértő kirendelését annak megítélésére kezdeményezte, hogy a felhívásban szereplő maximált díjak gazdaságilag indokolhatóak-e. A Döntőbizottság hatásköre e kérdés megítélésére nem terjed ki, ezért vizsgálatára szakértő kirendelése szükségtelen.
Kérelmező e kérelmi elemében a Kbt. szerinti megfelelőséget kizárólag a Kbt. 28. §-t megjelölve kifogásolta.
A Kbt. 266. §-a alapján alkalmazandó 28. §-a azt a helyzetet rendezi amikor egy szerződés több közbeszerzési tárgyat foglal magába. Ebben az esetben a meghatározó értékű közbeszerzési tárgy szerint kell a szerződést minősíteni.
A Döntőbizottság szerint a második részszempont (1–6 alszempont) esetében a megajánlható hulladékártalmatlanítási díj (1–6 évi) maximumértékének meghatározását okszerűen nem lehet logikai összefüggésbe hozni a Kbt. 28. § szabályozásával így az erre való hivatkozással előterjesztett kérelem nem megalapozott. A Döntőbizottság e kérelmi elemet alaptalanság okán elutasította.
Kérelmező ötödik kérelmi eleme szerint az ajánlatkérő megsértette a Kbt. 1. § (1) bekezdésében meghatározott, a verseny tisztaságának és nyilvánosságának alapelvét. azzal, hogy a dokumentációban nem adott tájékoztatást arról, hogy a társulásban résztvevők száma változhat, ennek alátámasztására tagönkormányzatoknak a társulási megállapodás módosítás elfogadására vonatkozó képviselőtestületi határozatokat mellékelt.
A Kbt. 1. § (1) bekezdése szerint a közbeszerzési eljárásban – ideértve a szerződés megkötését is – az ajánlatkérő köteles biztosítani, az ajánlattevő pedig tiszteletben tartani a verseny tisztaságát és nyilvánosságát.
A Kbt. – egyebek mellett – azt a kötelezettséget rója ajánlatkérőre, hogy a felhívást, a dokumentációt olyan információ tartalommal állítsa össze, hogy annak alapján ajánlattevők egyenlő eséllyel megfelelő ajánlatot tehessenek. Ajánlatkérőnek tehát minden olyan információt, ajánlattevők rendelkezésére kell bocsátania,  amely szükséges az ajánlat elkészítéséhez.
A Döntőbizottság áttekintette a dokumentációt és megállapította, hogy az tartalmazza annak tényét, hogy az ajánlattevővel közvetlen kapcsolatban álló ajánlatkérő jogi személyiséggel rendelkező önkormányzati társulás, ebből következően a társuláshoz való csatlakozás és a társulási megállapodás felmondásának részletes szabályait a társulási megállapodás tartalmazza, melyet ajánlatkérő valamennyi érdekelt részére megküldött. A Döntőbizottság szerint az ajánlattételhez nem szükséges annak ismerete, hogy a társulás tagja milyen önkormányzati határozatot hoz a társulási szerződés módosításával kapcsolatos álláspontjáról. Az ajánlattevő számára kizárólag a társulási megállapodásban megjelenő tagönkormányzati álláspont bírhat jelentőséggel, ekkor azonban ez már nem a tag, hanem a társulás döntése.
A dokumentáció nevesíti a társulás tagjait, tájékoztatást ad – egyebek mellett – a településen élők létszámadatairól (2007. év), a keletkező minimális hulladék várható mennyiségéről, arról hogy a társuláshoz más önkormányzatok is csatlakozhatnak.
A Döntőbizottság szerint ajánlattevőket (így kérelmezőt sem) az ajánlat elkészítésében nem korlátozta az, hogy ajánlatkérő a dokumentációban nem közölte expressis verbis azt, hogy a társulás tagjainak száma változhat, ennek a lehetősége ugyanis következik abból, hogy ajánlatkérő önkormányzati társulás. Ugyanakkor nem hagyható figyelmen kívül az sem, hogy az ajánlatot nem konkrét tagok adatai alapján, hanem (a tagönkormányzat adatát felhasználva) a társulás által kalkulált sarokszámok figyelembevételével kellet elkészíteni. A koncessziós megállapodás tervezetből is kitűnik, hogy a nyertes ajánlattevő üzemeltetőre nem közvetlen módon hat a tagönkormányzat. Példaként említhető, hogy a társulás jótáll azért, hogy a tagönkormányzatok eljárnak a velük szerződéses jogviszonyban álló közszolgáltatók a begyűjtött hulladékot az üzemeltető által megépítendő létesítményben helyezzék el, hogy a tagönkormányzatok biztosítják a lakosszámra vetített, átlagosan lakosonként 300 kg/év hulladékmennyiséget. Amennyiben pedig az érintett tagönkormányzat helyi közszolgáltatója nem biztosítja a kötelezően beszállítandó minimum hulladékmennyiséget, abban az esetben a társulás köteles a hiányzó hulladékmennyiségre eső hulladékártalmatlanítási díjnak megfelelő összeget az üzemeltető részére megfizetni feltéve, hogy 68 000 tonna/év mennyiség nem kerül beszállításra.
A Döntőbizottság megállapította, hogy kérelmező a dokumentációt megvásárolta, számára ajánlatkérő a kiegészítő tájékoztatást a társulási megállapodással együtt megküldte, tehát kérelmező a többi ajánlattevővel azonos információ alapján készíthette volna el ajánlatát.
A Döntőbizottság szerint a verseny tisztasága és nyilvánossága alapelvi rendelkezések megsértésére nem vonható le megalapozott következtetés arra tekintettel, hogy a dokumentáció nem tartalmazza azt, hogy a társulás tagönkormányzatainak száma, változhat, a Döntőbizottság szerint ugyanis jelen eljárásban ez a közlés nem hordoz olyan információtartalmat, melynek dokumentációban ekként történő rögzítése elengedhetetlen a megfelelő ajánlattételhez.
A Döntőbizottság megállapította hogy sem a rendelkezésére álló iratok, sem pedig felek által előadottak nem támasztják alá kérelmezőnek a verseny tisztasága és nyilvánossága alapelvek megsértését, a Döntőbizottság ezért a kérelmet ebben a részében elutasította.
6/A. Kérelmező 2. számú kiegészítő jogorvoslati kérelmében sérelmezte, hogy a IV.2.1) pont 2. részszempont 1–6. alszempontok szerinti ártalmatlanítási díj meghatározás, illetőleg az az ajánlatkérői előírás, hogy 242/2000. kormányrendelet szabályai alkalmazandóak egymásnak ellentmond, ami sérti a Kbt. 54. § (1) bekezdését.
Az ajánlatkérő kifogására is tekintettel a Döntőbizottság vizsgálta, hogy kérelmező fenti kérelmi eleme határidőben került-e benyújtásra.
A Kbt. 323. § (2) bekezdése szerint a kérelem a jogsértés megtörténtétől számított tizenöt napon belül, a közbeszerzési eljárást lezáró jogsértő döntés esetében pedig az eredményhirdetéstől számított nyolc napon belül nyújtható be. Ha a jogsértés a kérelmezőnek később jutott tudomására, a határidő a tudomásra jutással veszi kezdetét. A jogsértés megtörténtétől számított kilencven napon túl kérelmet előterjeszteni nem lehet. E határidők elmulasztása jogvesztéssel jár.
Kérelmező 2007. október 2-án benyújtott 2. számú jogorvoslati kérelem kiegészítése szerint a dokumentáció részét képező koncessziós szerződés 41.1. pontjában írta elő ajánlatkérő a 242/2000. (XII. 23.) kormányrendelet alkalmazásának a kötelezettségét. 
A Döntőbizottság megállapította, hogy ajánlatkérő a dokumentáció mellett az ajánlati felhívásban is megjelölte alkalmazandó jogszabályként a települési hulladékkezelési közszolgáltatási díj megállapításának részletes szakmai szabályairól szóló 242/2000. (XII. 23.) kormányrendeletet. Amennyiben kérelmező a hivatkozott kormányrendelet alkalmazásának kötelezettségét előíró ajánlatkérői előírás, illetve a felhívás megjelölt alszempontjai között szerinte fennálló ellentmondásra tekintettel kívánt jogorvoslati kérelmet benyújtani, azt a jogsértés alapjául szolgáló tények megismerésétől, azaz a felhívás kérelmező tudomására jutásától számított 15. napon belül tehette meg.
Kérelmező nyilatkozata szerint a felhívás tekintetében tudomásszerzésének időpontja 2007. szeptember 10. Kérelmezőnek ezen időponttól számított tizenöt nap állt rendelkezésére, hogy a felhívás tartalmát kifogásoló jogorvoslati kérelmet nyújtson be. Ez a tizenöt napos jogvesztő határidő 2007. szeptember 25-én letelt. A Döntőbizottság fentiekben ismertetett indokok alapján megállapította, hogy kérelmezőnek 2007. október 2-án benyújtott, a 242/2000. (XII. 23.) kormányrendelet, illetve a felhívás megjelölt alszempontjai közötti ellentmondást kifogásoló kérelmi eleme határidőn túl került benyújtásra, tehát elkésett.
A Kbt. 317. § (1) bekezdése szerint a Közbeszerzési Döntőbizottság eljárására – e törvény eltérő rendelkezése hiányában – a közigazgatási hatósági eljárás és szolgáltatás általános szabályairól szóló 2004. évi CXL. törvény (a továbbiakban Ket.) rendelkezéseit kell alkalmazni.
A Ket. 30. § d) pontja értelmében a hatóság a kérelmet érdemi vizsgálat nélkül, 8 napon belül végzéssel elutasítja, ha jogszabály az igény érvényesítésére határidőt állapít meg és a kérelem elkésett.
A Ket. 31. § (1) bekezdés a) pontja értelmében a hatóság az eljárást végzéssel megszünteti, ha a 30. § alapján a kérelem érdemi vizsgálat nélküli elutasításának lett volna helye, az elutasítási ok azonban az eljárás megindítását követően jutott a hatóság tudomására. Így a Döntőbizottság a Ket. 31. § (1) bekezdés a) pontja alapján kérelmezőnek a fentiekben nevesített elkésett kérelmi elemei vonatkozásában a jogorvoslati eljárást megszüntette. 
A Döntőbizottság a fenti indokok miatt e kérelmi elem tekintetében a jogorvoslati eljárást elkésettség miatt a Ket. – előzőekben ismertetett – 30. § d) pontja, valamint a Ket. 31. § (1) bekezdés a) pontja alapján megszüntette.
Ezt követően a Döntőbizottság a 6/B. kérelmi elemet vizsgálta.
A Kbt. 23. § szerint a közbeszerzés tárgya árubeszerzés, építési beruházás, építési koncesszió, illetőleg szolgáltatás megrendelése, kivéve a szolgáltatási koncessziót [242. § (4) bekezdés]. 
A Kbt. 50. § (1) bekezdése: Az ajánlati felhívásban az ajánlatkérő köteles megadni a közbeszerzés tárgyát, illetőleg mennyiségét.
(2) A közbeszerzés mennyiségét úgy is meg lehet határozni, hogy az ajánlatkérő a legalacsonyabb vagy a legmagasabb mennyiséget vagy értéket közli, és kiköti az ettől való eltérés lehetőségét, előírva az eltérés százalékos mértékét.
(3) Az ajánlatkérő az ajánlati felhívásban lehetővé teheti a közbeszerzés egy részére történő ajánlattételt. Ebben az esetben az ajánlati felhívásban elő kell írni, hogy a közbeszerzés tárgyának mely elemeire lehet részajánlatot tenni.
A Kbt. 54. § (1) bekezdése: Az ajánlatkérő – a megfelelő ajánlattétel elősegítése érdekében is – dokumentációt köteles készíteni, amely egyebek mellett tartalmazza a részletes szerződési feltételeket vagy a szerződéstervezetet.
(2) Az ajánlati felhívásban az ajánlatkérő köteles megadni a dokumentáció rendelkezésre bocsátásának módját, határidejét, annak beszerzési helyét és pénzügyi feltételeit is. Az ajánlatkérő az ajánlati felhívásban előírhatja, hogy a dokumentáció megvásárlása vagy átvétele az eljárásban való részvétel feltétele. Ha több ajánlattevő közösen tesz ajánlatot, akkor elegendő, ha az ajánlattevők egyike vásárolja meg vagy veszi át a dokumentációt.
(3) Az ajánlatkérő köteles gondoskodni arról, hogy a dokumentáció az ajánlati felhívást tartalmazó hirdetmény közzétételének napjától kezdve az ajánlattételi határidő lejártáig rendelkezésre álljon.
(4) Ha a dokumentáció megküldését kérik, és az ajánlatkérő nem tette a dokumentációt térítésmentesen és teljes terjedelmében közvetlenül elektronikus úton az ajánlattevők számára hozzáférhetővé, az ajánlatkérő vagy az általa meghatározott szervezet a kérelem kézhezvételétől számított két munkanapon belül köteles ennek eleget tenni, feltéve, hogy annak ellenértékét megfizették.
(5) A dokumentáció ellenértékét az annak előállításával és az ajánlattevők részére történő rendelkezésre bocsátásával kapcsolatban a közbeszerzési eljárásra tekintettel felmerült költséget alapul véve kell megállapítani.
(6) A dokumentáció, valamint annak ellenértéke tíz napon belül visszajár, ha a) az ajánlatkérő visszavonja az ajánlati felhívást,
b) az eljárás a 92. § d), f) vagy g) pontja alapján eredménytelen,
c) az ajánlatkérő az eljárás eredményét az ajánlati felhívásban megjelölt vagy a módosított eredményhirdetési időpontig nem hirdeti ki.
Az ajánlati dokumentáció részét képező koncessziós szerződés II.4) pontja szerint. a felek megállapodnak, hogy a szolgáltatást oszthatatlannak tekintik, a szerződésben rögzített, a különböző kivitelezési határidők nem teszik a szerződés tárgyát oszthatóvá.
A polgári törvénykönyvről szóló 1959. évi IV. törvény (továbbiakban: Ptk.) 403. § (2) bekezdése szerint, ha a szolgáltatás természetéből más nem következik, a szolgáltatás oszthatatlan. Ha azonban a felek a szerződésben a munka egyes részeinek átadás-átvételében állapodnak meg, a szolgáltatást oszthatónak kell tekinteni.
A Kbt. és a Ptk. szabályozása között a szerződés tekintetében van kapcsolódási pont. A közbeszerzési eljárás eredményeként megkötött szerződés értelemszerűen egy polgári jogi szerződés és így arra is vonatkoznak a Ptk. előírásai, melyeket a Kbt. által megadott specifikus rendelkezésekkel együtt kell alkalmazni. A Ptk. 205. § (2) bekezdése értelmében a szerződés létrejöttéhez a feleknek a lényeges, valamint a bármelyikük által lényegesnek minősített kérdésekben való megállapodása szükséges. Jelen esetben ajánlatkérő a szerződéstervezet elkészítése során szükségesnek ítélte annak szerződéstervezetben való rögzítését, hogy a szolgáltatás oszthatatlan.
A koncessziós szerződés II.4.) pont alatti rendelkezések vizsgálata alapján Döntőbizottság álláspontja, hogy nem a szerződés tárgyának a meghatározása, hanem a korábban már meghatározott beszerzési tárgy szolgáltatásának oszthatatlanságában történő megállapodás vonatkozásában tartalmaz utalást a Ptk. 403. § (2) bekezdésére a kérelmező részéről kifogásolt rendelkezés. A szerződéstervezet II.4) pontja szerint felek megállapodnak abban, hogy a szolgáltatást [mely jelen esetben magában foglalja az 1 db hulladéklerakó, 3 db átrakóállomás és 1 db mechanikai-biológiai előkezelő vonatkozásában: tervezés, engedélyeztetés, kivitelezés próbaüzemi követelmények teljesítése, üzemeltetési feltételek megteremtése létesítmények, a létesítmények működtetéséhez szükséges gépek, technológiák és egyéb berendezések beszerzése (továbbiakban együttesen: létesítmények), megépített hulladékgazdálkodási rendszerelemek üzemeltetése közszolgáltatóként 2030. április 1-jéig] a Ptk. által szabályozott oszthatatlan szolgáltatásnak tekintik.
Mint azt a Döntőbizottság az első kérelmi elem kapcsán megállapította, ajánlatkérő nem követett el jogsértést azzal, hogy a beszerzés tárgyát szolgáltatási koncesszióban határozta meg és ezt a Kbt. 50. § (1) bekezdésében foglaltaknak is megfelelően az ajánlati felhívásban ekként jelölt. A dokumentáció részét képező koncessziós szerződés II.4) pontjában írt kérelmező részéről megjelölt jogsértés okszerű összefüggésbe nem hozható az általa megjelölt jogszabályhelyekkel ezért az erre való hivatkozással előterjesztett kérelem nem megalapozott, a Döntőbizottság a jogorvoslati kérelmet ebben a részében elutasította.
A Döntőbizottság fentieken túl szükségesnek tartja megjegyezni a következőket: a Kbt. 23. §-a a közösségi értékhatárt elérő közbeszerzések tárgyait rögzíti. A Kbt. 23-a szerint a szolgáltatási koncesszió nem minősül szolgáltatás megrendelésnek, ezért a közösségi értékhatárt elérő közbeszerzéseknek nem beszerzési tárgya.
A Kbt. 242. § (4) bekezdése értelmében, amennyiben a beszerzés értéke eléri a nemzeti értékhatárt a szolgáltatási koncesszió a közbeszerzés tárgya. Ebből következően, a szolgáltatási koncesszió önállóan meghatározott közbeszerzési tárgy, ezért kérelmezőnek a szolgáltatási koncesszió fennállásának cáfolata körében a Kbt. 23. §-ára történő hivatkozása erre tekintettel is téves.
Ezt követően a Döntőbizottság kérelmező 7. kérelmi elemét vizsgálta, melyben kérelmező a Kbt. 54. § (1) bekezdésének megsértését arra tekintettel kifogásolta, hogy Társulás/ajánlatkérő a koncessziós szerződés 33.g) pontjában olyan kötelezettséget vállal, amelyet nem tud majd teljesíteni.
A Kbt. 54. § (1) bekezdése szerint az ajánlatkérő – a megfelelő ajánlattétel elősegítése érdekében is – dokumentációt köteles készíteni, amely egyebek mellett tartalmazza a részletes szerződési feltételeket vagy a szerződéstervezetet. A Kbt. ezen előírása alapján ajánlatkérő kötelezettsége az, hogy a dokumentáció tartalmazza a részletes szerződési feltételeket vagy a szerződéstervezetet. Jelen esetben a dokumentáció szerződéstervezetet tartalmaz.
A koncessziós megállapodás V.33. g) pontja szerint ajánlatkérő jótáll azért, hogy a tagönkormányzatok eljárnak a hulladék begyűjtését és szállítását végző közszolgáltatóknál, és a velük kötött szerződéseket módosítják annak érdekében, hogy ezek a közszolgáltatók a begyűjtött ártalmatlanítandó hulladékot kizárólag az üzemeltető által megépített és működtetett létesítményekben helyezzék el legkésőbb 2009. október 1-jétől 2030. április 1-jéig.
A Döntőbizottság szerint magából a megállapodás kifogásolt rendelkezéséből nem vonható le megalapozott következtetés arra, hogy ajánlatkérő az itt vállalt kötelezettségét nem tudja teljesítni. A kérelmező által megjelölt rendelkezés mellett ajánlatkérő a koncessziós megállapodás 39. pontjában utal is arra, hogy a társulási megállapodás alapján a tagönkormányzatok kötelezettsége az, hogy a közszolgáltatási szerződések tartalmazzák az üzemeltető által megépített létesítmények helyi közszolgáltatók által történő igénybevételének kötelezettségét. A tagönkormányzat, mint szerződést kötő fél reális lehetőséggel rendelkezik, hogy a közszolgáltatóval fennálló szerződéses jogviszonyában érvényre juttassa a társulási megállapodásból e tekintetben rá háruló kötelezettséget.
Az pedig a teljesítés időszakában állapítható meg, hogy ajánlatkérő/társulás ténylegesen teljesítette-e a megállapodás kifogásolt pontjában vállalt kötelezettségét. A Kbt. 323. § (2) bekezdése szerint jogorvoslati kérelem a jogsértés bekövetkezésétől számított jogvesztő határidőn belül nyújtható be, ezért a felhívás és dokumentáció vizsgálata körében a teljesítés vizsgálata nem merülhet fel.
Fentiek alapján a Döntőbizottság a jogorvoslati kérelmet ebben a részében, annak megalapozatlanságára tekintettel elutasította.
Ezt követően a Döntőbizottság kérelmező 10. kérelmi elemét vizsgálta.
A Kbt. 1. § (1) bekezdése szerint a közbeszerzési eljárásban – ideértve a szerződés megkötését is – az ajánlatkérő köteles biztosítani, az ajánlattevő pedig tiszteletben tartani a verseny tisztaságát és nyilvánosságát.
A Kbt. 1. § (2) bekezdése alapján az ajánlatkérőnek esélyegyenlőséget és egyenlő bánásmódot kell biztosítania az ajánlattevők számára.
E törvényi rendelkezések a közbeszerzési eljárás egésze vonatkozásában támasztják ajánlatkérővel szemben azt a követelményt, hogy biztosítsa az ajánlattevők számára a közbeszerzési eljárásban történő egyenlő eséllyel való részvétel lehetőségét, a verseny tisztaságát.
A Kbt. nem tartalmaz arra vonatkozó konkrét előírást, hogy ajánlatkérőnek milyen részletességgel kell tájékoztatást adnia a beszerzéshez kapcsolódó szerződéses helyzetéről. A Döntőbizottság rendelkezésére álló iratokból megállapítható, hogy ajánlatkérő 2005. évben polgári jogi megállapodást kötött, a hejőpapi 073/5 hrsz.-ú ingatlan tulajdonosával, melynek alapján egyoldalú írásbeli nyilatkozatával a vételár megfizetését követően az ingatlanon tulajdonjogot szerez.
A Döntőbizottság jogi álláspontja szerint a verseny tisztasága, az egyenlő eséllyel történő ajánlattétel biztosításának a kötelezettsége nem jelenti azt, hogy az ajánlatkérő ne határozhatná meg – természetesen a Kbt. kötelező előírásainak a megtartása mellett – a közbeszerzési eljárása műszaki tartalmát, közbeszerzési  eljárása követelményrendszerét.
Jelen esetben nem minősíthető jogsértőnek az, hogy olyan földterületen épül hulladékkezelő központ, amely a közbeszerzési eljárás megindításának időpontjában nem ajánlatkérő tulajdona. Ajánlatkérő felhívása, dokumentációja nem jogsértő arra tekintettel, hogy nem zárja ki a számára vételi jogot engedő ingatlan tulajdonost a közbeszerzési eljárásban való részvételtől.
Kérelmező a jogsértést abban jelölte meg, hogy az ingatlan tulajdonosának a részére megfizetendő vételár összegével (720 000 euró) csökkentett összegű koncessziós díjat kell megfizetnie, illetve már korábban ismerte azokat a feltételeket, amelyeket a többi ajánlattevő csak a dokumentáció megvásárlása után ismert meg.
A vételi joggal érintett ingatlan vételárának megfizetése nem a közbeszerzési eljárásból, hanem polgári jogügyletből ered, a vételár az ingatlan tulajdonjoga fejében illeti meg a tulajdonost.
A Döntőbizottság rendelkezésére álló dokumentumokból nem volt levonható olyan következtetés, hogy a Hejőpapi 073/5 hrsz.-ú ingatlan tulajdonosa a többi ajánlattevőnél korábban ismerte volna jelen közbeszerzési eljárás követelményrendszerét. Döntőbizottság rendelkezésére álló dokumentumok között nem volt fellelhető olyan, amelyből következne, hogy a közbeszerzési eljárásban részt vevő ingatlan tulajdonosát a közbeszerzési eljárásban ajánlatkérő versenyelőnyhöz juttatta.
A dokumentáció részét képező engedélyek ajánlatkérő nevére szólnak, azokból nem volt megállapítható az ingatlan tulajdonos eljárásban való részvétele. Az ajánlati felhívás a Közbeszerzési Értesítőben jelent meg, a beszerzés tárgyát képező munkák megvalósításához ajánlatkérő részletesen kimunkált dokumentáció állított össze. Ajánlatkérő a feltett kérdéseket írásban megválaszolta, azt valamennyi érdekelt számára egyidőben küldte meg.
A Döntőbizottság szerint a kérelmező részéről kifogásolt körülményekből és a Döntőbizottság rendelkezésére álló iratokból sem volt megállapítható olyan jogsértő ajánlatkérői magatartás amely megalapozná annak megállapítását, hogy ajánlatkérő megsértette a verseny tisztaságára, az esélyegyenlőségre vonatkozó alapelvet, ezért a Döntőbizottság az erre irányuló kérelmi elemet elutasította.
Kérelmező 11. kérelmi eleme szerint ajánlatkérő megsértette a Kbt. 1. § (1) bekezdésére tekintettel az 56. § (4) bekezdését, a Kbt. 54. § (1) bekezdését azzal, hogy a dokumentáció szerint Rózsaszentmárton településen kérelmező a közszolgáltató nem pedig az ott közölt, így a megfelelő adatok hiányában ajánlat nem készíthető el.
A Döntőbizottság álláspontja szerint a kérelmező részéről megjelölt jogsértést, okszerűen nem lehet logikai összefüggésbe hozni a Kbt. 56. § (4) bekezdés ismérveivel.
A Kbt. 56. § (1) bekezdése szerint az ajánlattevő – a megfelelő ajánlattétel érdekében – az ajánlati felhívásban és a dokumentációban foglaltakkal kapcsolatban írásban kiegészítő (értelmező) tájékoztatást kérhet az ajánlatkérőtől vagy az általa meghatározott szervezettől az ajánlattételi határidő lejárta előtt legkésőbb tíz nappal.
A Döntőbizottság rendelkezésére álló iratok szerint közszolgáltatást végzőkkel kapcsolatos tisztázó kérdést nem tettek fel ajánlattevők. Ugyanakkor nem hagyható figyelmen kívül az sem, hogy kérelmező e kérelmi elemét az ajánlati dokumentációt sérelmezve terjesztette elő.
A Kbt. 54. § (1) bekezdése szerint az ajánlatkérő – a megfelelő ajánlattétel elősegítése érdekében is – dokumentációt köteles készíteni, amely egyebek mellett tartalmazza a részletes szerződési feltételeket vagy a szerződéstervezetet.
A Kbt. fenti rendelkezése azt a kötelezettséget rója ajánlatkérőre, hogy a megfelelő ajánlat összeállítását segítő dokumentációt készítsen. Ajánlatkérő dokumentációt készített, mely szerződéstervezetet tartalmaz. Ajánlatkérő tárgyalási nyilatkozatában elismerte, hogy a kifogásolt adat nem pontos. Két közszolgáltató működik a területen közülük az egyik kérelmező nem került feltüntetésre.
A Döntőbizottság megítélése szerint a közszolgáltatást végzők dokumentációban történő feltüntetése tájékoztató jellegű. A szolgáltatást végzők nevének, telephelyének, az általuk szolgáltatással lefedett településeknek az ismerete nem szükséges a megfelelő ajánlat elkészítéséhez.
A kérelmező részéről megjelölt hiányosság sem ajánlattevők, sem kérelmező, – mint jelenleg közszolgáltatást végző – vonatkozásában nem értékelhető olyan információként, melynek elmaradásnak a közbeszerzési eljárásban jog-, vagy alapelvi sérelemhez vezet.
Az, hogy az ajánlati dokumentáció, jelenlegi közszolgáltatókat nevesítő táblázata Rózsaszentmárton település vonatkozásában nem tartalmazza kérelmező nevét, telephelyét a Döntőbizottság szerint nem tekinthető olyan hiányosságnak, melyre tekintettel akár a Kbt. konkrét rendelkezése, akár a verseny tisztaságának, nyilvánosságának megsértése megállapítható, ezért a jogorvoslati kérelmet a Döntőbizottság ebben a részében elutasította.
A Döntőbizottság a Kbt. 318. § (1) bekezdésében biztosított hatáskörében a Kbt. 340. § (2) bekezdés a) pontja alapján alaptalan kérelmi elemek tekintetében jogorvoslati kérelmet elutasította.
A Döntőbizottság a költségek viseléséről a Kbt. 340. § (2) bekezdés f) pontja és a Kbt. 341. § (6) bekezdése alapján rendelkezett.
A bírósági jogorvoslatot a Kbt. 345. § (1) bekezdése és a 346. § (1) bekezdése biztosítja.

Budapest, 2007. november 9.

		</pre>
	
    </div>






		</div>

	</div>

	
<div id="footer">
	<div class="wrap">
		<div>
			<div class="f1">
				<ul class="share">
					<li><a href="https://twitter.com/K6_TW">O<em>T</em></a></li>
					
					<li><a href="http://www.facebook.com/pages/K%C3%B6zbeszerz%C3%A9si-Hat%C3%B3s%C3%A1g/100693676739630">O<em>f</em></a></li>
					
				</ul>

				<div class="impressum">
					<a href="/">Főoldal</a>&nbsp;&nbsp;/&nbsp;
					<a href="/sitemap/">Oldaltérkép</a>&nbsp;&nbsp;/&nbsp;
					<a href="/mutat/775/">Impresszum</a>&nbsp;&nbsp;/&nbsp;
					<a href="/mutat/1241/">Adatvédelem</a>
				</div>

			</div>
			<div class="f2">
				<h2>Kiemelt oldalaink</h2>
				<ul>
					<li><a href="/magunkrol/elerhetosegek/" >Elérhetőségek</a></li><li><a href="/jogorvoslat/tudnivalok/" >Jogorvoslati tudnivalók </a></li><li><a href="/adatbazis/keres/tanacsado/" >Hivatalos közbeszerzési tanácsadók</a></li>
				</ul>
			</div>
			<div class="f3">
				<h2>Legnépszerűbb</h2>
				<ul>
					<li><a href="/adatbazis/keres/hirdetmeny/" >Hirdetmények</a></li><li><a href="/adatbazis/keres/dbhatarozat/" >Döntőbizottsági határozatok</a></li><li><a href="/adatbazis/keres/tajekoztato/" >Ajánlások, tájékoztatók</a></li>
				</ul>		
			</div>

			<div class="f4">
				<h2>Hasznos linkek</h2>
				<ul>
					

					

				</ul>		
			</div>

		</div>
		<div>
			<div class="f1">

				<div id="portlet_footer_logo">
					<div>
						<img alt="" src="/public/images/cimer.png">
						<h3>Közbeszerzési <br>Hatóság</h3>
					</div>
				</div>
				<div id="portlet_evhonlapja">
					<div>
						<a href="/mutat/1288/"><img src="/public/images/evhonlapja/ev1.png" alt="Az év honlapja különdíj - 2012" /></a>
					</div>
				</div>

			</div>
			<div class="f2">
				<div id="portlet_footer_address">
					<div>
						<span class="address">1026 Budapest, Riadó u. 5.</span>
						<a href="http://goo.gl/maps/urPc" target="_blank" class="map">Térkép megnyitása Google Maps-en</a><br />
						<a href="mailto:kapcsolat (kukac) kt.hu" class="email">kapcsolat (kukac) kt.hu</a>
					</div>
				</div>
			</div>
			<div class="f3">
				<div id="portlet_footer_ugyfel">
					<div>
						<strong>Hivatali munkarend</strong> <br />
						<span>hétfő–csütörtök:</span> 8:00–16:30 <br />
						<span>péntek:</span> 8:00–14:00
					</div>
				</div>
			</div>
		</div>

	</div>
</div>
	

	
	<script type="text/javascript" src="/public/js/libs/modernizr-2.0.6.min.js"></script>
	<script type="text/javascript" src="/public/js/libs/jquery.min.js"></script>
	<script type="text/javascript" src="/public/js/libs/jquery.scrollTo-min.js"></script>
	<script type="text/javascript" src="/public/js/libs/jquery.cookie.js"></script>
	
<script type="text/javascript" src="/public/js/libs/jquery.scrollTo-min.js"></script>

	
	<script type="text/javascript" src="/public/js/script.js?v=20161224195822"></script>
	<script type="text/javascript" src="/public/ladybugTracker/js/ladybugTracker-light.js"></script>
	
	
	

		<script type="text/javascript">

	 var _gaq = _gaq || [];
	 _gaq.push(['_setAccount', 'UA-30935263-1']);
	 _gaq.push(['_trackPageview']);

	 (function() {
	   var ga = document.createElement('script'); ga.type = 'text/javascript'; ga.async = true;
	   ga.src = ('https:' == document.location.protocol ? 'https://ssl' : 'http://www') + '.google-analytics.com/ga.js';
	   var s = document.getElementsByTagName('script')[0]; s.parentNode.insertBefore(ga, s);
	 })();

	</script>
</body>
</html>

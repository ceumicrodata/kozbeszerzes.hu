<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd">
<!--[if lt IE 7]> <html xmlns="http://www.w3.org/1999/xhtml" xml:lang="hu" lang="hu" class="no-js ie6"> <![endif]-->
<!--[if IE 7]>    <html xmlns="http://www.w3.org/1999/xhtml" xml:lang="hu" lang="hu" class="no-js ie7"> <![endif]-->
<!--[if IE 8]>    <html xmlns="http://www.w3.org/1999/xhtml" xml:lang="hu" lang="hu" class="no-js ie8"> <![endif]-->
<!--[if gt IE 8]><!--> <html xmlns="http://www.w3.org/1999/xhtml" xml:lang="hu" lang="hu"> <!--<![endif]-->


<head>
	<title>Közbeszerzési Hatóság - Címlap</title>
	
	<meta http-equiv="content-type" content="text/html; charset=utf-8" />
	<meta name="description" content="" />
	<meta name="keywords" content="" />
	<meta http-equiv="X-UA-Compatible" content="IE=edge,chrome=1" />
	<meta name="viewport" content="width=device-width,minimum-scale=1.0,maximum-scale=1.0,initial-scale=1.0,user-scalable=no" />
	
	<link rel="alternate" type="application/rss+xml" title="KT portál friss anyagai" href="/rss/" />

	
	<link rel="stylesheet" type="text/css" href="/public/css/fonts.css?v=20161224195132" media="screen, print"/>
	<link rel="stylesheet" type="text/css" href="/public/css/layout.css?v=20161224195132" media="screen"/>
	


	
	<link rel="stylesheet" type="text/css" href="/public/css/reset.css" media="screen"/>
	<link rel="stylesheet" type="text/css" href="/public/css/style.css?v=20161224195132" media="screen, print" />
	<link rel="stylesheet" type="text/css" href="/public/css/ie8.css?v=20161224195132" media="screen"/>
	<link rel="stylesheet" type="text/css" href="/public/css/print.css?v=20161224195132" media="print"  />
	
	
	


	<link rel="profile" href="http://microformats.org/profile/hcard" />
	<link rel="shortcut icon" href="/public/images/favicon.ico" />
	
	

	<!--[if lt IE 9]>
		<script src="/public/js/libs/selectivizr.min.js"></script>
	<![endif]-->

	
</head>

<body class="article">

	<div id="fb-root"></div>
	<script>(function(d, s, id) {
	  var js, fjs = d.getElementsByTagName(s)[0];
	  if (d.getElementById(id)) return;
	  js = d.createElement(s); js.id = id;
	  js.src = "http://connect.facebook.net/hu_HU/all.js#xfbml=1";
	  fjs.parentNode.insertBefore(js, fjs);
	}(document, 'script', 'facebook-jssdk'));</script>


	<a name="content"></a>

	
	<div id="bookmarks" class="anonim">
	<div class="wrap">
		<div class="inner">

			
			<h1>Könyvjelzőim</h1>

		
				
			<p>A regisztrált és bejelentkezett felhasználók itt férhetnek hozzá a korábban könyvjelzővel megjelölt hírekhez.</p>
			<p><small>Ha ön is szeretné figyelemmel kísérni számítógépén és okostelefonján a közbeszerzésekkel kapcsolatos híreket, változásokat, nincs más dolga, mint regisztrálni.</small></p>
			<p class="buttons"><a href="/felhasznalo/regisztracio/" class="btn">Szeretnék Regisztrálni</a> <a href="#" class="btn close">Mégsem</a></p>

			<img src="/public/images/bg/bookmarks-nonlogin.png" alt="" />

			<span class="close">(FX)</span>


		


		</div>
		<div class="menu">
			
			<ul class="clearfix">
				
			</ul>
		</div>
	</div>

	<div id="handle"><img src="/public/images/bg/bookmarks-handle.png" alt="" /></div>

</div>
	<div id="oldbrowser">
	<p>
		Az Internet Explorer Ön által használt változatát<br /> a Közbeszerzési Hatóság portálja nem támogatja.
	</p>	
	<p class="small">Kérjük töltse le az alábbi böngészők friss verzióját.</p>

	<hr />
	<table>
		<tr>
			<td>
				<a target="_blank" href="http://www.microsoft.com/hun/windows/internet-explorer/">
					<img src="/public/images/buttons/oldbrowser/ie.png" alt="Internet Explorer" />
					<span>Internet Explorer</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.google.com/chrome/?hl=hu">
					<img src="/public/images/buttons/oldbrowser/chrome.png" alt="Google Chrome" />
					<span>Google Chrome</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.mozilla-europe.org/hu/firefox/">
					<img src="/public/images/buttons/oldbrowser/ff.png" alt="Mozilla Firefox" />
					<span>Mozilla Firefox</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.apple.com/hu/safari/download/">
					<img src="/public/images/buttons/oldbrowser/safari.png" alt="Safari" />
					<span>Safari</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.opera.com/">
					<img src="/public/images/buttons/oldbrowser/opera.png" alt="Opera" />
					<span>Opera</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			
		</tr>
	</table>
	<hr />

	<p class="sec">Your browser is no longer supported. </p>
	<p class="small">Please download a modern browser from above.</p>

	<p class="legal">
		Közbeszerzési Hatóság | <a href="mailto:kapcsolat@kt.hu">kapcsolat@kt.hu</a>
	</p>
</div>
	<a href="#top" id="backtotop">vissza a lap <br />tetejére</a>


<div id="quicksearch">
	<div class="wrap">
		
		<form action="/adatbazis/gyorskereses/" method="GET">
			<fieldset>

				

				<input type="hidden" name="tipus" value="tartalom" />
				

				<input type="text" name="q" placeholder="Keresés hírekben, cikkekben, publikációkban" />
				<button type="submit">Keresés</button>
				<button type="button" class="close">Fu</button>

				<h2>Részletes keresés az egyes témakörökben</h2>
				
				<ul>
					<li><a href="/keres/">Hírek, cikkek, publikációk</a></li>
					<li><a href="/adatbazis/keres/tajekoztato/">Ajánlások, tájékoztatók, útmutatók</a></li>
					<li><a href="/adatbazis/keres/ajanlatpublikaciok/">Ajánlatkérői publikációk</a></li>
					<li><a href="/adatbazis/keres/ajanlatkero/">Bejelentkezett ajánlatkérők</a></li>
				</ul>
				<ul>
					<li><a href="/adatbazis/keres/dbhatarozat/">Döntőbizottsági és bírósági határozatok</a></li>
					<li><a href="/adatbazis/keres/ebitelet/">Európai Bíróság ítéletei</a></li>
					<li><a href="/adatbazis/keres/tanacsado/">Hivatalos közbeszerzési tanácsadók</a></li>
					<li><a href="/adatbazis/keres/hirdetmeny/">Közbeszerzési Értesítő</a></li>
				</ul>
				<ul>
					<li><a href="/adatbazis/keres/oktatas/">Közbeszerzési oktatás</a></li>
					<li><a href="/adatbazis/keres/ajanlattevo/">Minősített ajánlattevők</a></li>
					<li><a href="/nyilvantartas/tanacsado/lista/">Felelős akkreditált közbeszerzési szaktanácsadók jegyzéke</a></li>
					<li><a href="/nyilvantartas/hntdontes/lista/">Hirdetmény nélküli eljárásokkal kapcsolatos döntések</a></li>
				</ul>

				<button type="button" class="closeup">panel elrejtése ↑</button>


			</fieldset>
		</form>
	</div>
</div>





<div id="bc">
	<ul>
		
		<li>
			
			Címlap
			
		</li>
		
	</ul>
	<button type="button"><span>Menü kibontása</span>w</button>
</div>
<div id="menu">
	<div id="evhonlapja" class="slowanim"><a href="/mutat/1288/">Különdíjas a www.kozbeszerzes.hu!</a></div>
	<div class="wrap">
		<div id="mainMenu">
			<div id="logo">
				
				<h1><a href="/">
					KÖZBESZERZÉSI
					HATÓSÁG
				</a></h1>
				
			</div>

			<ul id="langSel">
				<li><a href="/nyelvi-verziok/english/">English</a></li>

			</ul>

			<ul class="iconmenu">
				<li ><a href="/"><em>F</em><b>H</b><span>Főoldal</span></a></li>
				<li class="search"><a href="/keres/"><em>F</em><b>S</b><span>Keresés</span></a></li>
				<li><a href="/sitemap/"><em>F</em><b>s</b><span>Oldaltérkép</span></a></li>
				<li><a href="/gyik/?c=4"><em>F</em><b>M</b><span>Súgó</span></a></li>
				<li><a href="/kapcsolatok/kapcsolatfelvetel/"><em>F</em><b>E</b><span>Kapcsolat</span></a></li>
				
				<li class="accessibility"><a href="/felhasznalo/valtas/vakbarat/" title="Akadálymentes változat"><em>O</em><b>v</b><span>Akadálymentes</span></a></li>
				
			</ul>
		
			<ul class="usermenu">
				<li class="hi"><a href="/felhasznalo/belepes/">Belépés</a> / <a href="/felhasznalo/regisztracio/">Regisztráció</a></li>
				<li class="hi small"><a href="/felhasznalo/emlekezteto/">Jelszó-emlékeztető</a></li>
			</ul>
		
		
		</div>
		<div id="subMenu">
			
			<div>
				<h2><a href="#top">Hatóság</a></h2>
				<ul>
					
					<li ><a href="/magunkrol/bemutatkozas">Bemutatkozás</a></li>
					
					<li ><a href="/magunkrol/szervezeti-felepites">Szervezeti felépítés</a></li>
					
					<li ><a href="/magunkrol/kozbeszerzesek-tanacsa">Közbeszerzések Tanácsa </a></li>
					
					<li ><a href="/magunkrol/dontobizottsag">Döntőbizottság</a></li>
					
					<li ><a href="/magunkrol/kozerdeku-adatok">Közérdekű adatok</a></li>
					
					<li ><a href="/magunkrol/elerhetosegek">Elérhetőségek</a></li>
					
					<li ><a href="/magunkrol/egyuttmukodesi-megallapodasok">Együttműködések</a></li>
					
					<li ><a href="/magunkrol/allasajanlatok">Állásajánlatok</a></li>
					
				</ul>
			</div>
			
			<div>
				<h2><a href="#top">Jogorvoslat</a></h2>
				<ul>
					
					<li ><a href="/jogorvoslat/tudnivalok">Tudnivalók</a></li>
					
					<li ><a href="/jogorvoslat/jogorvoslati-kerelmek-listaja">Kérelmek</a></li>
					
					<li ><a href="/jogorvoslat/hatarozatok-listaja">Határozatok</a></li>
					
					<li ><a href="/jogorvoslat/targyalasi-naptar">Tárgyalási naptár</a></li>
					
					<li ><a href="/jogorvoslat/kozlemenyek">Közlemények</a></li>
					
				</ul>
			</div>
			
			<div>
				<h2><a href="#top">Jogi háttér</a></h2>
				<ul>
					
					<li ><a href="/jogi-hatter/hazai-szabalyozas">Hazai szabályozás</a></li>
					
					<li ><a href="/jogi-hatter/eu-s-szabalyozas">EU-s szabályozás</a></li>
					
					<li ><a href="/jogi-hatter/hirdetmenyekk">Hirdetmények</a></li>
					
					<li ><a href="/jogi-hatter/europai-birosag-iteletei">Európai Bíróság ítéletei</a></li>
					
					<li ><a href="/jogi-hatter/eu-s-hatteranyagok">EU-s háttéranyagok</a></li>
					
					<li ><a href="/jogi-hatter/ppn">PPN</a></li>
					
					<li ><a href="/jogi-hatter/jogalkalmazas-elosegitese">Jogalkalmazás elősegítése</a></li>
					
				</ul>
			</div>
			
			<div>
				<h2><a href="#top">Tevékenységek</a></h2>
				<ul>
					
					<li ><a href="/tevekenysegek/eves-beszamolo">Éves beszámoló</a></li>
					
					<li ><a href="/tevekenysegek/kozbeszerzesi-oktatas">Közbeszerzési oktatás</a></li>
					
					<li ><a href="/tevekenysegek/nyilvantartasok-vezetese">Nyilvántartások vezetése</a></li>
					
					<li ><a href="/tevekenysegek/szerzodes-ellenorzes">Szerződés-ellenőrzés</a></li>
					
					<li ><a href="/tevekenysegek/kozbeszerzesi-etikai-kodex">Közbeszerzési Etikai Kódex</a></li>
					
					<li ><a href="/tevekenysegek/konferenciak">Konferenciák</a></li>
					
					<li ><a href="/tevekenysegek/nemzetkozi-kapcsolattartas">Nemzetközi kapcsolattartás</a></li>
					
					<li ><a href="/tevekenysegek/kozbeszerzesi-statisztikak">Közbeszerzési statisztikák</a></li>
					
				</ul>
			</div>
			
			<div>
				<h2><a href="#top">Kapcsolatok</a></h2>
				<ul>
					
					<li ><a href="/kapcsolatok/tanusito-vedjegyek">Tanúsító védjegyek</a></li>
					
					<li ><a href="/kapcsolatok/kapcsolatfelvetel">Kapcsolatfelvétel</a></li>
					
				</ul>
			</div>
			
		</div>
	</div>
</div>


	

	<div class="container article">

		
		<div class="wrap">
			
    
    <div class="lead">
        <h1></h1>

            <table class="ertesitofej">
                <tr>
                    <th>Közbeszerzési Értesítő száma:</th>
                    <td>2007/87</td>
                </tr>
                <tr>
                    <th>Beszerzés tárgya:</th>
                    <td></td>
                </tr>
                <tr>
                    <th>Hirdetmény típusa:</th>
                    <td>A Közbeszerzési Döntőbizottság határozata KÉ</td>
                </tr>
                <tr>
                    <th>Eljárás fajtája:</th>
                    <td></td>
                </tr>
                <tr>
                    <th>Közzététel dátuma:</th>
                    <td>2007.08.01.</td>
                </tr>
                <tr>
                    <th>Iktatószám:</th>
                    <td>11828/2007</td>
                </tr>
                <tr>
                    <th>CPV Kód:</th>
                    <td></td>
                </tr>
                <tr>
                    <th>Ajánlatkérő:</th>
                    <td></td>
                </tr>
                <tr>
                    <th>Teljesítés helye:</th>
                    <td></td>
                </tr>
                <tr>
                    <th>Ajánlattételi/részvételi jelentkezési határidő:</th>
                    <td></td>
                </tr>
                <tr>
                    <th>Nyertes ajánlattevő:</th>
                    <td></td>
                </tr>
                <tr>
                    <th>Ajánlatkérő típusa:</th>
                    <td></td>
                </tr>
                <tr>
                    <th>Ajánlatkérő fő tevényeségi köre:</th>
                    <td></td>
                </tr>
				<tr>
					<th>Letöltés:</th>
					<td>
						<a href="/ertesito/pdf/portal_11828_2007/" target="_blank">Hirdetmény letöltése PDF formátumban</a>
					</td>
			    </tr>
                
            </table>

    </div>



    <div class="content hirdetmenytartalom">
	
		<pre>
		
KÖZBESZERZÉSEK TANÁCSA KÖZBESZERZÉSI DÖNTŐBIZOTTSÁG (11828/2007)

1024 Budapest, Margit krt. 85.
Ikt.sz.: D.265/9/2007.

Tárgy: Morvayné dr. Vígh Katalin Közbeszerzések Tanácsának tagja által hivatalból kezdeményezett jogorvoslati eljárás Budakalász Nagyközség Önkormányzata ellen közbeszerzési eljárás mellőzése miatt.

A Közbeszerzési Döntőbizottság (a továbbiakban: Döntőbizottság) a Közbeszerzések Tanácsa nevében meghozta az alábbi

HATÁROZAT-ot:

A Döntőbizottság Morvayné dr. Vígh Katalin a Közbeszerzések Tanácsa tagja (1054 Budapest, Alkotmány u. 5., a továbbiakban: hivatalbóli kezdeményező) által a Budakalász Nagyközség Önkormányzata (2011 Budakalász, Petőfi tér 1., képviseli: Kiss-Tápay-Viszlói Ügyvédi Iroda, dr. Viszlói Tamás ügyvéd, 1364 Budapest, Városház u. 7., továbbiakban: beszerző) kommunális hulladék begyűjtése, szállítása vonatkozásában közbeszerzési e járás mellőzése miatt hivatalból kezdeményezett jogorvoslati eljárást megszünteti.
Az eljárás során felmerült költségeiket a felek maguk viselik.
A határozat ellen fellebbezésnek, újrafelvételi és méltányossági eljárásnak helye nincs. A határozat bírósági felülvizsgálatát annak kézhezvételétől számított 15 napon belül keresettel a Fővárosi Bíróságtól lehet kérni. A keresetlevelet a Fővárosi Bírósághoz címezve, de a Döntőbizottsághoz kell benyújtani.

INDOKOLÁS

A Döntőbizottság a beszerző beszerzési eljárásának iratai, a hivatalbóli kezdeményezés, a felek írásbeli észrevételei, nyilatkozatai alapján az alábbi tényállást állapította meg.
Budakalász Nagyközség Önkormányzata 1999-ben pályázatot írt ki az egyes helyi közszolgáltatások kötelező igénybevételéről szóló 1995. évi XLII. törvény 1. § (3) bekezdése alapján Budakalász nagyközség területén a települési szilárd hulladék összegyűjtését, elszállítását és ártalommentes elhelyezését biztosító helyi közszolgáltatás ellátására. Közölte, hogy a pályázóknak a települési szilárd és folyékony hulladékra vonatkozó helyi közszolgáltatás ellátásáról szóló 16/1996. (VII. 15.) BM–KTM együttes rendelet előírásainak kell megfelelniük.
A beszerző a pályázati felhívásában meghatározta a közszolgáltatást, e szerint a közszolgáltatás körébe a nagyközségben keletkező szilárd háztartási települési hulladék gyűjtése, szállítása, ártalmatlanítása tartozik. Rögzítette, hogy a szilárd háztartási hulladék fogalmát az önkormányzat 7/1992. (VI. 15.) számú rendelete határozza meg, mely rendelet kötelezővé teszi a közszolgáltatás igénybe vételét a szolgáltatásba bekapcsolt területeken az ingatlanok használói számára. A közszolgáltatás műszaki feltételei között rögzítette, hogy a háztartási szilárd hulladékok gyűjtésének eszköze belterületeken az ingatlan használók tulajdonában lévő fém vagy műanyag 110 l-es gyűjtőedény, az önkormányzat intézményei hulladékaikat az önkormányzat tulajdonában lévő 110 l-es gyűjtőedényekben vagy a pályázó által megajánlott nagyobb edényekben gyűjtik. Megadta a használt ingatlanok számát, továbbá a községben állandóan lakók számát is. Ismertette a külterületen képződő szilárd háztartási hulladékok gyűjtésével szemben támasztott feltételeit is. Közölte, hogy a hulladékgyűjtés szolgáltatás feltételeit az önkormányzati rendelet 9-10. §-a tartalmazza. Előírta, hogy a közszolgáltató hetente egyszer köteles ürítést végezni és évente kétszer lomtalanítást szervezni és elvégezni. Az elhelyezett konténerek méretében, telepítési helyében és darabszámában a közszolgáltatóval állapodik meg a pályáztató. Tájékoztatást adott arról, hogy a pályáztatóval szándékában áll a szemétszállításba bekapcsolt területeket növelni. Kikötötte azt is, hogy a közszolgáltatónak rendelkeznie kell olyan hulladék ártalmatlanítási lehetőséggel (pl. hulladéklerakóval), amely a keretszerződés időtartamára biztosítja a község szilárd települési hulladékainak ártalmatlanítását.
A pályázati felhívás tartalmazta a szerződéses feltételeket is. E szerint a szolgáltatás megkezdésének határideje 1999. május 1., a pályáztató a közszolgáltatóval 15 évre szóló keretszerződést köt. A közszolgáltatás díját – a közszolgáltató számítását figyelembe véve – az önkormányzat hatósági díjban állapítja meg. A községben a pályáztató a szolgáltatás ellátására csak a közszolgáltatóval köt szerződést és a szolgáltatási díjak beszedése, valamint az ellátásban bekövetkező változásokról történő lakossági tájékoztatás a közszolgáltató feladata.
Tartalmazta azt is a felhívás, hogy a pályázat elbírálása során előnyt élvez aki szelektívhulladék-gyűjtésre vonatkozó elképzeléseket is benyújt.
A pályázati határidőre, 1999. március 2-ára három társaság nyújtotta be a pályázatát.
A beszerző képviselő-testülete a 29/1999. (III. 30.) Kpvt. sz. határozatában a Rumpold-Bicske Kft. pályázatát hirdette ki első helyen.
Budakalász Nagyközség Önkormányzata és a Rumpold-Bicske Kft. 1999. április 30-án kötötte meg a szolgáltatási szerződést Budakalász nagyközség közigazgatási területén keletkező szilárd kommunális hulladék gyűjtésére, elszállítására és kezelésére.
A szerződés 1. pontjában rögzítették a szerződés alapelveit a felek, ezek között a nagyközség gazdasági érdekeit, a szolgáltatás árának reális szinten tartását, a hulladékok végleges lerakásának hosszú távú megoldását, a korszerűségi és környezetvédelmi követelmények betartását.
A 2. pontban ismertették a hulladékgyűjtés, -szállítás, -elhelyezés jelenlegi helyzetét, mely tartalmazta a lakosok, háztartások számát, a becsült fajlagos hulladékmennyiséget  m3/év/lakosra bontottan, valamint a szállítandó hulladék mennyiséget  m3/évben megadva.
A 3.1. pont alatt került rögzítésre, hogy a lakosságtól, a közületektől, intézményekről milyen edényzetből történik a hulladék elszállítása. A lakosság tekintetében 110 l-es edényzet, illetve zsák került feltüntetésre. 
A 3.2. és 3.3. pont szabályozza a hulladék szállítását (mely átrakóállomás igénybevétele mellett valósul meg), a hulladék lerakását, mely szerint a Rumpold-Bicske Kft. szolgáltató kezelésében lévő Bicskei Körzeti Hulladékkezelő Telepen történik a hulladék lerakása.
A szerződés 4. pontja tartalmazza a szolgáltatás árát külön lakossági, külön intézményi, üdülőterületi, külterületi bontásban, a lakosság esetében a díjat Ft/fő/év + áfa-ban megadva, mely ár 2000. január 1-jétől 1950 Ft/fő/év + áfa. Rögzítették a felek, hogy az ár fedezetet nyújt az edényzetekben gyűjtött háztartási hulladékok gyűjtésére, elszállítására, lerakására, az elszórt hulladékok összetakarítására, az évente kétszeri lomtalanítás költségeire, az átrakóállomás üzemeltetésére, a hulladéklerakás költségeire, a bicskei hulladéklerakó rekultivációjának költségeire.
A szerződés 5. pontja szerint az abban megállapított szolgáltatási díjak 2000., illetve 2001. január 1-jétől kezdődően az előző évi, a KSH által közölt infláció mértékének 75%-ával emelkednek minden év január 1-jétől kezdődően. A lakossági hulladékszállítási díjat a Rumpold-Bicske Kft. szedi be, a díjak megállapítása az önkormányzat feladata.
A szerződés 7. pontja szerint a szerződés 1999. május 1-jén lép hatályba és a felek azt 15 év időtartamra, 2014. április 31-ig kötik meg.
A szerződés 8. pontjában szabályozták a felek a szerződés felmondásának lehetőségeit.
A szerződés mellékletét képezi a közszolgáltatásba bekapcsolt belterületi, illetve külterület üdülőövezet utcajegyzéke.
Budakalász Nagyközség Önkormányzata és a Rumpold-Bicske Kft. 2002. március 7-én közös megegyezéssel módosította a közszolgáltatási szerződést a hulladékgazdálkodásról szóló 2000. évi XLIII. törvény (továbbiakban: Hgt.) alapján és egységes szerkezetbe foglalta a módosított megállapodást azzal, hogy a korábbi megállapodások érvényüket vesztik.
A szerződés II. pontja szerint a szerződés tárgya az, hogy a szolgáltató vállalja Budakalász nagyközség területén keletkező lakossági szilárd hulladék gyűjtését, szállítását és Bicskei Regionális Hulladékkezelő Telepen történő ártalmatlanítását, valamint az évenkénti kétszeri lomtalanítás elvégzését.
A III.1. pontban ismertették, hogy milyen méretű űrtartalmú edényzetben, zsákban konténerekben gyűjtik a hulladékot, ez lakosság esetében 110, illetve 240 l-es kukát jelentett.
A szerződés IV. pontja vonatkozik a szolgáltatás díjára, melyet külön állapítottak meg lakosságra, üdülőterületre és önkormányzati intézményekre. A lakosság díjának megállapítása Ft/fő/év + áfaként történt. 
A IV.I. pont alatt részletezték – hasonlóan a korábbi szerződéshez – azt, hogy a szolgáltatási díj mire biztosít fedezetet.
A VI.1. pontban állapították meg a szolgáltató kötelezettségeit, melyek – egyebek mellett – az alábbiakat foglalták magukban:
a) a közszolgáltatási folyamatos és teljes körű ellátása,
c) köteles a hulladékot átvenni és a hatályos jogszabályoknak és a hatósági előírásoknak megfelelően elvégezni a hulladék ártalmatlanítását és elhelyezését a Bicskei Regionális Telepen,
d) szolgáltató feladata a szolgáltatási díj beszedése,
j) szolgáltató kötelezi a magát a közszolgáltatás folyamatos, biztonságos és bővíthető teljesítéséhez szükséges fejlesztések, beruházások, és karbantartások elvégzésére.
A szerződés VIII. pontja szerint a szerződés 2002. január 1-jétől lép hatályba és 10 évre szól. Rögzítették, hogy a szerződés automatikusan megszűnik a szerződésben meghatározott időtartam lejártával, a közszolgáltató jogutód nélküli megszűnésével.
Ugyanezen pont tartalmazta, hogy mely esetekben mondható fel egy éves felmondási idővel a szolgáltatási szerződés a megrendelő, illetve a szolgáltató részéről. A megrendelő a következő esetekben jogosult felmondásra:
– ha a szolgáltató a környezet védelmére vonatkozó jogszabályok vagy a reá vonatkozó hatósági határozat előírásait súlyosan megsértette és ennek tényét a bíróság vagy hatóság jogerősen megállapította,
– ha a szolgáltató a szerződésben megállapított kötelezettségét neki felróhatóan súlyosan megsértette.
A szolgáltató abban az esetben jogosult felmondásra, ha a megrendelő a szerződésben foglalt kötelezettségét súlyosan megsérti és ezzel a szolgáltatónak kárt okoz, vagy akadályozza a szolgáltatás teljesítését.
A Pest Megyei Közigazgatási Hivatal 2004. december 7-én, 2005. február 1-jén, 2005. december 7-én, 2006. március 23-án megkereste Budakalász Nagyközség Önkormányzat képviselő-testületét amiatt, hogy álláspontja szerint a települési szilárdhulladék összegyűjtésére, elszállítására és ártalommentes elhelyezésére vonatkozó helyi közszolgáltatás kötelező igénybevételéről szóló 11/1999. (V. 28.) sz. alap rendelet és az azt módosító 34/2004. (XII. 31.) sz. rendelet törvénysértő. A törvényességi észrevételben hivatkozás történt arra, hogy a közszolgáltatás egységnyi díjtételét a 242/2000. (XII. 23.) Korm. rendelet 7. §-a szerint a hulladék tömege vagy térfogata alapján kell megállapítani. Hivatkozott az e tárgyban meghozott 48/2000. (XII. 18.) AB határozatra is. A közigazgatási hivatal utolsó felszólításában közölte, hogy amennyiben a törvénysértés megszüntetésére nem kerül sor, az Alkotmánybíróságnál kezdeményezi a törvénysértő önkormányzati rendelet felülvizsgálatát és megsemmisítését. A közigazgatási hivatal 2006. június 6-án el is készítette és be is nyújtotta az Alkotmánybíróságnál az erre vonatkozó kezdeményezését.
Budakalász Nagyközség Önkormányzata 2007. február 21-én hozta meg a 8/2007. (II. 21.) sz. rendeletét a helyi hulladékkezelési szolgáltatás rendjéről, a települési szilárd hulladék összegyűjtésére, elszállítására és ártalommentes elhelyezésére vonatkozó helyi közszolgáltatás kötelező igénybevételéről és a közszolgáltatás díjának megállapításáról.
A rendelet 1. § (1) bekezdése szerint Budakalász Nagyközség Önkormányzata a települési szilárd hulladék összegyűjtéséről, elhelyezéséről, valamint ártalommentes elhelyezéséről kötelező helyi közszolgáltatás útján gondoskodik. A rendelet hatálya az 1. § (2) bekezdése szerint kiterjed a nagyközség közigazgatási területén lévő valamennyi ingatlan tulajdonosára, használójára, továbbá valamennyi gazdálkodó szervezetre, melynek tevékenysége során települési hulladék képződik. A 2. § állapítja meg a települési szilárd hulladék körébe tartozó hulladékokat.
A 2. § (5) és (6) bekezdése szerint a szolgáltató Budakalász nagyközség közigazgatási területén a települési szilárd hulladékkal kapcsolatos helyi közszolgáltatás ellátására a mindenkor hatályos jogszabályok előírásainak megfelelő eljárás lefolytatásával, a rendeletben meghatározott időtartamra kizárólagos jogot szerzett vállalkozás, 1999. május 1-jétől kezdődően a Rumpold-Bicske Kft.
A 2. § (9) bekezdése rögzíti, hogy a közszolgáltatási díj az önkormányzat által jelen rendeletben meghatározott díjfizetési időszakra vonatkozóan megállapított díj.
A 2. § (10) bekezdése szerint a lakossági szelektív begyűjtés a jogszabályban meghatározott települési szilárd hulladék egyes összetevőinek az újrafeldolgozás, a visszanyerés vagy az energetikai hasznosítás érdekében végzett elkülönített (szelektív) begyűjtése, melyet a közszolgáltató végez. Tartalmazza ezen kívül a hulladékgyűjtő udvar, továbbá a hulladékgyűjtő sziget meghatározását is a rendelet.
A 2. § (13) bekezdése szerint a hulladékkezelési közszolgáltatás a települési hulladéknak ingatlantulajdonosoktól a közszolgáltató által történő rendszeres gyűjtése, elszállítása, a hulladék egyes összetevőinek elkülönítetten történő gyűjtése, ártalmatlanítása, valamint hulladékgyűjtő udvar és hulladékgyűjtő sziget működtetése.
A 4. § (3) bekezdése rögzíti, hogy a kötelező közszolgáltatás igénybevételéért települési hulladékkezelési közszolgáltatási díjat kell fizetni. Magában foglalja arra vonatkozó rendelkezést is, hogy a közszolgáltató minden év november 15-ig kezdeményezheti az önkormányzatnál a közszolgáltatási díj felülvizsgálatát. Kitér arra is, hogy a közszolgáltatási díjban jelenik meg az e rendelet szerint végzett veszélyeshulladék-gyűjtés, a nagydarabos-lomtalanítás a szelektív hulladékgyűjtő szigetek költsége is.
A rendelet 6. § (1) bekezdés 1) pontja akként rendelkezik, hogy a szolgáltatást igénybe vevő köteles törekedni a települési szilárd hulladék szelektív szétválogatására, míg a (2) bekezdés e) pontja szerint az ingatlan tulajdonos jogosult, illetve köteles eleget tenni a hulladék szelektív gyűjtésére vonatkozó előírásoknak. Ugyanezen bekezdés f) pontja kimondja, hogy az ingatlan tulajdonos a szelektíven gyűjtött települési szilárd hulladékának elhelyezéséről a közszolgáltatáson kívül is gondoskodhat, azt más – erre feljogosított – hulladékkezelőnek történő átadással is teljesítheti.
A rendelet 7. §-a állapítja meg a szolgáltató kötelezettségeit – egyebek mellett – az alábbiakat írja elő:
a) a rendszeresített gyűjtőedényben vegyesen gyűjtött háztartási és ahhoz hasonló összetételű hulladék házhoz menő járattal történő rendszeres begyűjtése és elszállítása,
b) a közszolgáltató által fenntartott és működtetett hulladékgyűjtő udvaron és szelektívhulladék-gyűjtő szigeteken, továbbá az általa rendszeresített gyűjtőedényben szelektíven gyűjtött szilárd hulladék begyűjtése,
e) a háztartásokban keletkező veszélyes hulladéknak előzetesen egyeztetett időpontban történő évi egyszeri összegyűjtésére és elszállítására lakossági veszélyes hulladékgyűjtési akciót rendezni,
h) a begyűjtött és elszállított települési szilárd hulladék kezelésére szolgáló hulladéklerakó hulladékgyűjtő szigetek üzemeltetése,
i) a szelektíven begyűjtött és elszállított települési szilárd hulladék hasznosításra történő átadása,
j) a hulladék ártalmatlanítását szolgáló létesítmények utógondozása és monitorozása körébe tartozó feladatok ellátása,
l) a helyi rendeletben megállapított hulladék díjának beszedése a közüzemi szerződés alapján.
A rendelet 8. §-ának szabályozása vonatkozik a nem rendszeres közszolgáltatásokra, melynek (1) bekezdése a lomtalanításra, (2) bekezdése a lakossági veszélyes hulladékok gyűjtésére és szállítására, míg a (3) bekezdése a zöld hulladékok gyűjtésére és szállítására tartalmaz előírásokat. 
A rendelet 9. §-ában kerültek megállapításra a szelektívhulladék-gyűjtéssel kapcsolatos szabályok. A 9. § (1) bekezdése szerint a képviselő testület a helyi feltételekhez igazodva fokozatosan vezeti be a hulladékok elkülönített, hasznosítási lehetőségeknek megfelelő szelektív begyűjtésének kombinált rendszerét. A (2) bekezdésben rögzítették, hogy az önkormányzat a közszolgáltató közreműködésével biztosítja a települési szilárd hulladék szelektív gyűjtésével összefüggő tevékenységhez szükséges feltételeket. Az önkormányzat támogatja a szelektív hulladék begyűjtését, begyűjtő helyek létesítését, üzemeltetését és a közszolgáltatási díjban biztosítja a közszolgáltató részére a települési szilárd hulladék szelektív begyűjtésével felmerülő indokolt költségek és ráfordítások megtérülését.
A 10. §-ban szabályozták a települési szilárd hulladék egyes összetevőinek közszolgáltatás keretében történő szelektív összegyűjtésével kapcsolatos részleteket, pl. gyűjtőedények elhelyezése, ürítése, karbantartása, gyűjtőszigetek, hulladékudvar használatának rendje, a hulladék előkezelése. A 10. § (2) bekezdésében rögzítették, hogy a szelektív gyűjtésben részt vevő ingatlantulajdonos a hulladékgyűjtő udvar igénybevételéért nem köteles külön díjat fizetni.
Az önkormányzati rendelet 1. sz. mellékletét képezte az alkalmazható gyűjtőedény típusok meghatározása, amelynek 1. pontja határozta meg a szabvány kuka méretet (60, 120, 240 l-es), a 2. pont a műanyag zsákok méreteit, a 3. pontban rögzítésre került, hogy egyéb olyan hulladék tárolására alkalmas tárgy, amelyet a szolgáltató elfogad.
A 2. sz. mellékletben állapították meg a hulladékkezelési díjat, méghozzá 2007-ben 2,98  + 20% áfa = 3,576 Ft/literben, továbbá rögzítették az edényzet űrtartalmához igazodóan az edényzet egyszeri, illetve negyedéves ürítési díjait is.
A 3. sz. melléklet tartalmazta a szelektívhulladék-gyűjtő szigetek, illetve a hulladékgyűjtő udvar helyszínének kijelölését.
Budakalász Nagyközség Önkormányzata a 12/2007. (III. 30.) sz. rendeletével módosította a helyi hulladékkezelési közszolgáltatás rendjéről, a települési szilárd hulladék összegyűjtésére, elszállítása és ártalommentes elhelyezésére. vonatkozó helyi közszolgáltatás kötelező igénybevételéről és a közszolgáltatás díjának megállapításáról szóló 8/2007. (II. 21.) sz. rendeletét, méghozzá annyiban, hogy változatlanul hagyta az edényzetek egyszeri, illetve negyedéves díját és megállapította az éves díjat az edényzetek űrtartalmához igazodóan.
Budakalász Nagyközség Önkormányzata 2007. március 30-án a Rumpold-Bicske Kft.-vel, mint szolgáltatóval 2007. április 1-jétől kezdődően módosította a szolgáltatási szerződését, melyet egységes szerkezetbe foglalt. 
A szerződés II. pontjának a szerződés tárgyára vonatkozó részében a felek feltüntették, hogy a megbízott elvégzi a települési szilárd hulladék begyűjtését, elszállítását, valamint elhelyezését és ártalmatlanítását, valamint az újra hasznosítható hulladékok szelektív begyűjtését, kezelését is, továbbá évente egyszer veszélyes hulladék – akció keretében történő – begyűjtésével, szállításával 6 m3/hó illegális hulladék elszállítását, ártalmatlanítását.
A szerződés III.1. pontjában rögzítették a hulladék gyűjtésének szabvány edényzetét, melyben a lakosság vonatkozásában 60–120–240 l-es kukát tüntettek fel. A III.3. pont alatt változatlanul azt tüntették fel, hogy a szolgáltató rendelkezési joggal bír a Bicskei Regionális Hulladékkezelő Telep vonatkozásában, ahol történik a hulladék lerakása.
A szerződés V. pontja vonatkozik a szelektív hulladékgyűjtésre. Az ebben foglaltak szerint a szolgáltató a nagyközség közigazgatási területén a 4. sz. mellékletben felsorolt helyszínekről végzi a szelektíven gyűjtött hulladékok begyűjtését, szállítását és a Bicskei Körzeti Regionális Hulladékkezelő Telepen történő további kezelését.
A VI. pont vonatkozik a szolgáltatás díjára, melyben a fentiekben ismertetett önkormányzati rendeletben foglaltakkal egyezően került meghatározásra a 2007. évi díj mértéke. Ezt követően tételesen ismertették, hogy a közszolgáltatási díj milyen tevékenységekre nyújt fedezetet, ezek között a szelektív hulladékgyűjtés költségeit is feltüntették, az évenkénti egyszeri veszélyes hulladék begyűjtésén, elszállításán kívül.
A szerződés VIII.1. pontjában a korábbi szerződéssel nagyjából azonosan szabályozták a szolgáltató kötelezettségeit, fenntartották, hogy a szolgáltató kötelezettsége a közszolgáltatás folyamatos és teljes körű ellátása, továbbá azt is, hogy kötelezi magát a szolgáltató a közszolgáltatás folyamatos, biztonságos fejlesztésére, beruházások, karbantartások elvégzésére. 
A szerződés X. pontja a korábbi szerződéssel azonosan tartalmazta a szerződés időbeli hatályát, 2012. december 31-ig marad hatályban, úgyszintén azonosan állapította meg a szolgáltatási szerződés megszűnésének, felmondásának eseteit.
Morvayné dr. Vígh Katalin a Közbeszerzések Tanácsának tagja 2007. május 29-én nyújtotta be a hivatalbóli kezdeményezését, melyet a jogorvoslati eljárás során tartott tárgyaláson részben módosított.
Megítélése szerint megállapítható, hogy a beszerző jogsértően mellőzte a közbeszerzési eljárás lefolytatását azzal a magatartásával, hogy 2007. március 30-án a közszolgáltatási szerződés módosításával új elemként határozta meg a szelektívhulladék-gyűjtést, továbbá a veszélyes hulladékok évente egyszeri, akció keretében történő begyűjtését. Nem vitatta, hogy a hulladékgazdálkodási rendelkezések alapján a meglévő közszolgáltatási szerződés jogszerű felmondására nem áll fenn lehetőség. Megítélése szerint az is felveti közbeszerzési eljárás lefolytatásának kötelezettségét, hogy teljesen új szolgáltatási díj meghatározására került sor. E körben annak nincs relevanciája, hogy mely okok tették szükségessé új szolgáltatási díj meghatározását, melyet a beszerző részletesen ismertetett, illetve annak sem, hogy a jogszabályi rendelkezések alapján az önkormányzat jogosult rendeletben megállapítani ezen közszolgáltatás díját. Azt sérelmezte, hogy az új díjmeghatározást nem előzte meg versenyeztetés.
A beszerző írásbeli észrevételében és tárgyalási nyilatkozatában kérte a jogorvoslati eljárás megszüntetését, mert álláspontja szerint nem valósította meg a közbeszerzési eljárás mellőzését.
Részletesen ismertette, hogy az akkor hatályos jogszabályi rendelkezések alapján lefolytatott pályáztatási eljárás eredményként kötötte meg 1999-ben a közszolgáltatási szerződést a nagyközség területén keletkező települési szilárd hulladék összegyűjtésére, elszállítására és ártalommentes elhelyezésére a Rumpold-Bicske Kft.-vel. Utalt arra, hogy nyertes kft. ajánlata tartalmazott szelektívhulladék-gyűjtésre vonatkozó részeket is, de ezek a szükséges feltételek hiányában nem váltak a megkötött szerződés részévé.
Előadta, hogy 2002. március 30-án módosították a közszolgáltatási szerződésüket, méghozzá az időközben hatályba lépett a hulladékgazdálkodásról szóló 2000. évi XLIII. tv. (Hgt.) 55. § (9) bekezdésének felhatalmazása alapján a Hgt.-ben meghatározott feltételeknek, tartalomnak megfelelően. E módosítás során sem volt köteles alkalmazni a közbeszerzési törvény előírásait.
Beszerző közölte azokat az indokokat, amelyek szükségessé tették a hivatalbóli kezdeményezéssel támadott 2007. április 30-i módosítást.
Álláspontja szerint a szerződésmódosítása jogszerű, egyrészt érvényes és hatályos szerződése áll fenn a közszolgáltatóval, melynek megszüntetésére, felmondására a vonatkozó jogszabályi előírások mellett nincs jogszerű lehetősége [Hgt. 28. § (5) bekezdése], másrészt fennállnak a közszolgáltatási szerződés módosításának a 224/2004. (VII. 22.) Korm. rendelet 15. § (1) és (2) bekezdésében meghatározott feltételei.
A közszolgáltatási díj vonatkozásában mind a közszolgáltató, mind a megyei közigazgatási hivatal folyamatosan jelezte felé, hogy jogsértő a jelenlegi személyre megállapított díjmeghatározás, mely miatt a szolgáltató a jogszabály által biztosított díjtól is elesik. Hivatkozott arra is, hogy a közszolgáltatás díjának megállapítását jogszabály – 242/2000. Korm. rendelet 6. §-a – részletesen meghatározza, így e tekintetben a jogszabályi rendelkezéseknek megfelelően járt el. E körben utalt arra is, hogy az önkormányzat által megállapított közszolgáltatási díj felülvizsgálatára egyébként is más szerv jogosult.
A beszerző előadta, hogy a Hgt. rendelkezései előírják, hogy a hulladékkal való gazdálkodás során törekedni kell a hulladék mennyiségének csökkentésére és a szelektív hulladék gyűjtésére. Ezt a kötelezettséget így nem a szerződésmódosítás teremtette meg, hanem a Hgt. írta elő. Hivatkozott a Korm. rendelet azon rendelkezésére, mely szerint a szelektív hulladékgyűjtésben résztvevőknek a hulladéknak a begyűjtőhelyen (pl. hulladékgyűjtő udvar, gyűjtőpont) történő átadásért – díj számítható. Álláspontja szerint ez a rendelkezés is azt támasztja alá, hogy a szelektívhulladék-gyűjtés nem új szolgáltatási elem bevezetése, továbbá ezen szolgáltatásért a szolgáltató díjazásban nem részesül, így a szerződés ezen része nem visszterhes, így nem terjed ki rá a Kbt. hatálya, nem áll fenn erre tekintettel tájékoztatási kötelezettsége sem.
Hangsúlyozta, hogy jogszabályi rendelkezések írják elő a szelektívhulladék-gyűjtést, a hulladék mennyiségének csökkentését. E körben utalt arra, hogy a Nemzeti Környezetvédelmi Program részeként az országgyűlés Országos Hulladékgazdálkodási Tervet fogadott el. A Hgt. 56. § (7) bekezdése pedig arra vonatkozóan tartalmaz előírást, hogy a helyi hulladékgazdálkodási tervnek tartalmaznia kell a települési hulladéklerakóban lerakott hulladékok szabványnak megfelelően mért összetételét, továbbá meghatározott időpontokig csökkenteni kell a lerakással ártalmatlanított biológiailag lebomló szervesanyag tartalmat.
Ismertette, hogy a közép-magyarországi régió hulladékgazdálkodási tervében akként rendelkezett, hogy 2008. végéig ütemezetten begyűjtő körzetek, hulladékgyűjtő udvarok, hulladékgyűjtő szigetek kialakítása szükséges. Közölte, hogy Budakalász Nagyközség Önkormányzatának képviselő-testülete a 10/2005. (V. 4.) Kpvt. rendeletével fogadta el a dunakanyari és pilisi önkormányzatok együttes hulladékgazdálkodási tervét, mely 2005-től tette kötelezővé a szelektív hulladékgyűjtést.
A beszerző álláspontja szerint a szelektívhulladék-gyűjtés nem új szolgáltatás, hanem a fenti jogszabályi rendelkezésekben meghatározott kötelezettség, melynek megfelelően történt a szerződés módosítása. Hivatkozott a Ptk. 226. § (1) bekezdésére, mely szerint a jogszabály által meghatározott tartalom a szerződés részévé válik, mely nem minősül olyan változásnak, amely új pályázat vagy más eljárás lefolytatását indokolná.
A beszerző a jogorvoslati eljárás során becsatolta a Topinform Bt. által készített szakvéleményt.
Az ebben foglaltak szerint a hivatalbóli kezdeményezés alapján az vizsgálandó, hogy a közszolgáltatási szerződés 2007. március 30-i módosítása tartalmát tekintve szerződés módosításának vagy a közbeszerzési eljárás mellőzésével megvalósított új beszerzésnek minősül-e. Álláspontja szerint az önkormányzat jogszerűen módosította a közszolgáltatási szerződését, nem állapítható meg közbeszerzési eljárás mellőzése.
Előadta, hogy a szerződés tárgyát képező szolgáltatást a szolgáltatónak mindenkor a vonatkozó jogszabályoknak megfelelően kell végezni, ebből következően a két fél közötti szerződés nem lehet ellentétes a jogszabályokkal. Az előre nem látható jogszabályváltozások „átvezetése” a szerződésen megalapozza a szerződés módosítását, még közbeszerzési eljárás alapján kötött szerződés esetében is. Hivatkozott arra is, hogy a jogbiztonság elvére tekintettel sem szüntethető meg a szerződés azon az alapon, hogy ellentétessé válik a megkötése után létrejött jogi szabályozással.
Álláspontja szerint a hulladékkezelési közszolgáltató kiválasztásáról és a közszolgáltatási szerződésről szóló 224/2004. (VII. 22.) 15. § (2) bekezdése szintén megalapozza azt, hogy jogszerűen módosította a szerződését. E szakasz arra az esetre teszi lehetővé a közszolgáltatási szerződés módosítását, ha a megkötését követően megalkotott jogszabály a közszolgáltatási szerződés tartalmi elemeit úgy változtatja meg, hogy az valamelyik fél lényeges és jogos érdekét sérti. Megítélése szerint a szelektív hulladékgyűjtés tekintetében jogszabályi rendelkezések írják elő annak végzését. E körben hivatkozott a Hgt. 5. § (5) bekezdésének, 21. § (5) bekezdésének a szelektív hulladékgyűjtés bevezetésére vonatkozó rendelkezéseire, továbbá a Hgt. 35. § (1) bekezdésének, 36. § (1) bekezdésének a hulladékgazdálkodási tervre vonatkozó szabályozására. Közölte, hogy Budakalász Nagyközség Önkormányzata a közszolgáltatási szerződés megkötését követően létrehozta a szelektívhulladékgyűjtés feltételeit. A képviselő-testület a 10/2005. (V. 4.) Kpvt. rendeletével elfogadta a Dunakanyari és Pilisi Önkormányzatok Területfejlesztési Társulásának együttes hulladékgazdálkodási tevét, mely a 2004–2008. időszakra a szelektívhulladékgyűjtési feladatokat is meghatározta. Erre tekintettel a Hgt. vonatkozó előírásait a szolgáltatónak is figyelembe kell venni.
Rámutatott arra, hogy a szelektíven gyűjtött hulladék egyébként benne is volt a korábban kezelt hulladék mennyiségében, csak a begyűjtés módja változott a jogszabályi követelményeknek megfelelően, gazdasági és környezetvédelmi szempontból magasabb színvonalon teljesítve a szolgáltatást.
A szakvéleményben foglaltak szerint ellenszolgáltatás számításának változása sem alapozza meg jogsértés megállapítását.
A Hgt. 25. § (1) bekezdése, továbbá a 242/2000. (XII. 23.) Korm. rendelet 6–7. §-a részletesen meghatározza a közszolgáltatási díj megállapítását, mellyel ellentétes szabályozást tartalmazott az önkormányzat 11/1999. (V. 28.), továbbá az ezt módosító 4/2004. (III. 9.) és a 34/2004. (XII. 31.) önkormányzati rendelete. A Pest Megyei Közigazgatási Hivatal emiatt több alkalommal felszólította a törvénysértő állapot megszüntetésére és az Alkotmánybírósághoz is fordult. A szolgáltató is szorgalmazta a jogszabályokhoz történő igazodást. Erre tekintettel alkotta meg a képviselő-testület a 8/2007. (II. 21.) és a 12/2007. (III. 30.) Kpvt. számú rendeletét és a Pest Megyei Közigazgatási Hivatal visszavonta az alkotmánybírósági beadványát. Ebből következően megállapítható, hogy a szerződés módosításának az ellenszolgáltatás számításának módjára vonatkozó része csak a jogszabályváltozások követését jelenti, semmi esetre sem minősíthető közbeszerzési eljárás mellőzésével végrehajtott beszerzésnek. 
Hangsúlyozta, hogy a hulladékgazdálkodásra vonatkozó jogszabályok – különösen a 224/2004. (VII. 22.) Korm.rendelet 1. § (3) bekezdése – számos kötöttséget határoznak meg a közszolgáltatás vonatkozásában, melynek alapján nem áll fenn jogi lehetősége arra, hogy önállóan csak szelektívhulladék-gyűjtésre közbeszerzési eljárást folytasson le, figyelemmel arra is, hogy a meglévő közszolgáltatási szerződését nem szüntetheti meg, nem mondhatja fel.
Egyéb érdekeltként a Rumpold-Bicske Kft. írásbeli észrevételében és tárgyalási nyilatkozatában kérte a jogorvoslati eljárás megszüntetését. Egyetértett a beszerző észrevételében foglaltakkal. Kiemelte, hogy a szelektív hulladék begyűjtése tárgyában különdíj nem kerül megállapításra, így nem áll fenn a Kbt. 2. § (1) bekezdésében elvárt visszterhesség, így a módosítás nem ütközhet a közbeszerzési törvény rendelkezéseibe. Felhívta arra a figyelmet, hogy a lakosságnak nem kötelező lecserélnie a jelenlegi edényeit, a szerződésben megjelölt edényméretek az EU szabványok szerint kerültek meghatározásra, ugyanakkor, aki megtartja a jelenlegi edényzetét, annak megfelelően történik a számlázás. Közölte, hogy korábban is fennállt szerződéses jogviszony a közszolgáltató és a szolgáltatást igénybe vevő lakosság között csak az nem került írásba foglalásra. Álláspontja szerint nem állapítható meg, hogy az önkormányzat mellőzte a közbeszerzési eljárást, csak az történt, hogy a szolgáltatás köre külön visszteher nélkül bővült, illetve az ellenszolgáltatás meghatározását összhangba hozták a jogszabályi rendelkezésekkel.
A Döntőbizottság álláspontja szerint az alábbi indokokra tekintettel nem állapítható meg az, hogy a beszerző mellőzte a közbeszerzési eljárás lefolytatását.
A Döntőbizottság a becsatolt okirati bizonyítékok alapján megállapította, hogy Budakalász Nagyközség Önkormányzata 1999. április 30-án kötötte meg a közszolgáltatási szerződést a Rumpold-Bicske Kft.-vel a közigazgatási területén keletkező szilárd kommunális hulladék gyűjtésére, elszállítására és kezelésére. Beszerzési igénye kielégítésére pályáztatási eljárást folytatott le és nem közbeszerzési eljárást. E magatartása ugyanakkor nem minősül jogsértőnek tekintettel arra, hogy az ezen időpontban hatályos jogszabályi rendelkezések e tárgyban nem írták elő közbeszerzési eljárás lefolytatásának kötelezettségét, hanem az egyes helyi közszolgáltatások kötelező igénybevételéről szóló 1995. évi XLII. törvény 1. § (3) bekezdése alapján nyilvános pályázatot kellett meghirdetni. Ezt a szerződést a felek határozott időtartamra, 2014. április 31-ig kötötték.
A közszolgáltatási szerződés alanyai 2002. március 7-én közös megegyezéssel módosították a közszolgáltatási szerződésüket méghozzá a Hgt. 56. § (9) és (10) bekezdésére tekintettel. E szakaszok az alábbiakat mondják ki.
Hgt. 56. § (9) bekezdése szerint az e törvény hatályba lépéséig létrejött települési hulladékkezelési közszolgáltatás ellátására irányuló szerződések 2003. január 1-jén megszűnnek, kivéve ha azt a szerződő felek az e törvényben, valamint az 59. § (1) bekezdés 1) pontja szerinti jogszabályban meghatározott feltételeknek és tartalomnak megfelelően módosították. 
A Hgt. 56. § (10) bekezdése kimondja, hogy a (9) bekezdésben meghatározottak szerint módosított szerződések az eredeti szerződésben meghatározott időtartamig, de legfeljebb a módosítástól számított 10 évig maradnak érvényben. A Döntőbizottság a becsatolt okirati bizonyítékok alapján megállapította, hogy Budakalász önkormányzata módosította a közszolgáltatási szerződését és a Hgt. 56. § (9) bekezdésére tekintettel a szerződés VIII. pontjában azt rögzítették, hogy 2002. január 1-jén lép hatályba és 10 évre szól – azaz 2012-ig terjed – a módosított egységes szerkezetbe foglalt közszolgáltatási szerződés. A módosítás 2002. március 7-én történt, mely időpontban még szintén nem állt fenn közbeszerzési eljárás lefolytatási kötelezettség és a Hgt. fentiekben idézett rendelkezései kifejezetten lehetővé tették maximum 10 éves időtartamra a korábbi közszolgáltatási jogviszony fenntartását.
Összegezve a fentieket az állapítható meg, hogy a beszerzőnek 2012-ig terjedően határozott időre fennáll megkötött, jelenleg hatályosnak és érvényesnek minősülő közszolgáltatási szerződése a települési szilárd hulladék gyűjtésére, szállítására, ártalmatlanítására. E szerződések megkötésének időpontjában a beszerzőt nem terhelte közbeszerzési eljárás lefolytatásának kötelezettsége.
Az is megállapítható a Hgt. 28. § (5) bekezdésében, valamint a 224/2004. (VII. 22.) Korm. rendelet 16. §-ában a közszolgáltatási szerződés megszűnésére, megszüntetésére, felmondására vonatkozóan rögzített szabályok alapján, hogy azok nem tartalmaznak olyan tényállást, mely szerint alapul szolgálnának a szerződéses jogviszony megszüntetéséül, amennyiben a jövőben a közszolgáltatás kiterjedne a hulladékok szelektív begyűjtésére, illetve egyéb okok miatt szükséges a közszolgáltatási díj módosítása. A felek közötti közszolgáltatási szerződés a jogszabályi rendelkezésekkel összhangban állapítja meg a szerződés megszűnésének, megszüntetésének eseteit. Erre tekintettel nem kifogásolható, hogy a települési szilárd hulladék begyűjtését, elszállítását, ártalmatlanítását továbbra is az 1999-ben megkötött, 2002-ben módosított közszolgáltatási szerződés alapján végzik.
A Döntőbizottságnak ebben a specifikus ténybeli helyzetben kellett azt megvizsgálnia, hogy a szilárd hulladék begyűjtésére, elszállítására és ártalmatlanítására fennálló közszolgáltatási szerződéses jogviszony esetén megállapítható-e közbeszerzési eljárás mellőzése abban az esetben, ha a jövőben amellett, hogy változatlanul folytatják a szilárd hulladék begyűjtését, elszállítását, ártalmatlanítását, még elvégzik a hulladékok szelektív begyűjtését, elszállítását, hasznosításra történő átadását, továbbá évente egyszer a veszélyes hulladék begyűjtésére akciót szerveznek. A beszerző önkormányzat e vonatkozásban akként járt el, hogy módosította a meglévő közszolgáltatási szerződését, így az vizsgálandó, hogy e módosítás eredményezi-e a közbeszerzési eljárás mellőzését, különösen arra figyelemmel, hogy a hulladékgazdálkodási jogszabályok számos kötöttséget, kötelező rendelkezést állapítanak meg, továbbá specifikusan szabályozzák a közszolgáltatási szerződés módosításának lehetőségeit.
Az egyértelműen megállapítható, hogy a szerződés 2007. március 30-i módosításának időpontjában már akként módosultak a helyi közszolgáltatásokra, a hulladékgazdálkodásra vonatkozó jogszabályi rendelkezések, illetve a Kbt. előírásai, hogy új közszolgáltatási szerződés, illetve új komplett beszerzési igény esetében fennáll a közbeszerzési eljárás lefolytatásának kötelezettsége. 
A Kbt. 2. § (1) bekezdése akként rendelkezik, hogy e törvény szerint kell eljárni a közbeszerzési eljárásokban, amelyeket az ajánlatkérőként meghatározott szervezetek visszterhes szerződés megkötése céljából kötelesek lefolytatni megadott tárgyú és értékű beszerzések megvalósítása érdekében (közbeszerzés). A Kbt. ezen szakaszának rendelkezését kellett a Döntőbizottságnak összevetni a meglévő szerződéssel, annak módosítási lehetőségeivel, továbbá a hulladékgazdálkodásra vonatkozó szintén kötelező rendelkezésekkel, különösen arra figyelemmel, hogy a Kbt. 404. § (1) bekezdés k) pontja felhatalmazta a Kormányt arra, hogy rendeletben szabályozza a hulladékkezelési közszolgáltató kiválasztására irányuló közbeszerzési eljárás részletes – e törvénytől az ilyen eljárások sajátossága miatt eltérő – szabályait.
A Döntőbizottság megvizsgálta a hulladékgazdálkodásra vonatkozó törvényi és kormányrendeleti szabályozást és megállapította, hogy azok számos kötelező előírást tartalmaznak a szolgáltatás nyújtására (annak tartalmi elemeire), a közbeszerzési eljárás lefolytatására, a közszolgáltatási díj meghatározására. 
A Hgt. 3. §-a állapítja meg a hulladékgazdálkodás során használt fogalmak tartalmi elemeit, mely kiterjed a gyűjtésre, begyűjtésre, szállításra, ártalmatlanításra, hasznosításra stb.
A Hgt. 5. § (5) bekezdése általános kötelezettségként mondja ki azt, hogy amennyiben a hasznosítás gazdasági és technológiai feltételei adottak, a hulladékot a hasznosítás elősegítése érdekében a hasznosítási lehetőségeknek megfelelően elkülönítve kell gyűjteni, szelektívhulladék-gyűjtés. 
A Hgt. 13. § (3) bekezdése kimondja, hogy törvény, kormányrendelet vagy – települési hulladék esetében – önkormányzati rendelet kötelezheti a hulladék termelőjét, birtokosát a hulladék meghatározott anyagminőség szerinti elkülönített gyűjtésére, valamint a hulladék jellegének megfelelő csomagolásra és megjelölésre, továbbá az így előkészített hulladék átadására a begyűjtést végző szervezetnek, illetve hulladékkezelőnek.
A Hgt. 20. § (3) bekezdése kimondja, hogy az ingatlantulajdonos a települési hulladék egyes összetevőit (pl. a veszélyes hulladékot) az önkormányzat rendeletben előírtaknak megfelelően köteles elkülönítetten a környezet veszélyeztetését kizáró módon gyűjteni, a meghatározott begyűjtőhelyre vinni vagy a begyűjtésre feljogosított hulladékkezelőnek átadni, illetőleg a 12. § (2) és (3) bekezdése szerint eljárni.
A Hgt. 21. § (1) bekezdése kimondja, hogy a települési önkormányzat kötelezően ellátandó közszolgáltatásként az ingatlan tulajdonosoknál keletkező települési hulladék kezelésére hulladékkezelési közszolgáltatást szervez, tart fenn. A 21. § (3) bekezdése állapítja meg, hogy mire terjed ki a közszolgáltatás, az a) pont szerint – egyebek mellett – a közszolgáltatás ellátására feljogosított hulladékkezelő, közszolgáltató szállítóeszközéhez rendszeresített gyűjtőedényben, a közterületen vagy az ingatlanon összegyűjtött és a közszolgáltató rendelkezésére bocsátott települési szilárd hulladék elhelyezés céljából történő rendszeres elszállítására. Ehhez kapcsolódóan azt mondja ki a 21. § (5) bekezdése, hogy a települési önkormányzat a helyi feltételekhez igazodva rendeletében előírhatja a települési szilárd hulladék egyes összetevőinek szelektív gyűjtését, közszolgáltatás keretében történő begyűjtését, illetőleg meghatározhatja az erre vonatkozó részletes szabályokat. A Hgt. 23. §-a a települési önkormányzatot hatalmazza fel arra, hogy rendeletben állapítsa meg a helyi közszolgáltatás tartalmát, ellátásának rendjét, módját, az ingatlan tulajdonost terhelő díjfizetési kötelezettséget stb.
A Hgt. fenti általános szabályaiból megállapítható, hogy a jogalkotó számot vetett a hulladék birtokosának, tulajdonosának, az ingatlan tulajdonosok kötelezettségeivel és azzal a céllal, hogy biztosított legyen az elkülönített gyűjtés, mint hulladékgazdálkodási cél megvalósítása felhatalmazta arra a települési önkormányzatokat, hogy rendeletben kötelezettségként előírják a szelektívhulladék-gyűjtést és azt, hogy ezt a szelektívhulladék-gyűjtést a helyi közszolgáltatás részévé tegyék. Ezen tartalmi szabályozása a Hgt-nek azt juttatja kifejezésre, hogy a helyi hulladékkezelési közszolgáltatás tekintetében fennáll a lehetőség és egyben a kötelezettség arra, hogy a jelenlegi közszolgáltatás végzését akként változtassák meg, hogy az terjedjen ki a hulladékok szelektív begyűjtésére is. Így helytállóan hivatkozott a beszerző arra, hogy e vonatkozásban a jogszabályok kötelező előírásai tették szükségessé a közszolgáltatási szerződés azon változtatását, hogy a közszolgáltatás terjedjen ki a hulladékok szelektív gyűjtésére.
E körben hangsúlyozza azt a Döntőbizottság, hogy arra nem terjed ki a hatásköre a Döntőbizottságnak, hogy felülvizsgálja Budakalász Nagyközség Önkormányzata által e tárgyban hozott és fentiekben részletesen ismertetett 8/2007. (II. 21.) számú önkormányzati rendeletét. A Döntőbizottság csak a 2007. március 30-i szerződés módosítás felülvizsgálatára jogosult és annak is csak olyan szempontú vizsgálatára – miután még 1999-ben kötötték a közszolgáltatási szerződést – hogy a módosítás nem eredményezi-e a közbeszerzési eljárás mellőzését.
A Hgt. 27. § (4) bekezdése kimondja, hogy a települési önkormányzat az önkormányzati rendeletben a 21. § (3)–(5) bekezdésének figyelembevételével meghatározott közszolgáltatás vagy egyes elemei ellátására közbeszerzési eljárást folytat le, kivéve, ha a Kbt. alapján nem kell közbeszerzési eljárást lefolytatni (vagy azért mert nem tartozik a Kbt. alkalmazási körébe a szerződés megkötése, vagy azért mert a Kbt. szerinti kivételi körbe tartozik). Rögzíti e szakasz azt is, hogy a közszolgáltató kiválasztására irányuló eljárás részletes szabályait külön jogszabályok határozzák meg.
A Hgt. végrehajtására megalkotott a hulladékkezelési közszolgáltató kiválasztásáról és a közszolgáltatási szerződésről szóló 224/2004. (VII. 22.) Korm. rendelet 1. § (1) bekezdése szerint a települési önkormányzatoknak a Kbt. és e rendeletben foglaltak szerint kell eljárniuk. A Korm. rendelet 1. § (3)–(5) bekezdése az alábbiak szerint teszi lehetővé a közszolgáltatás egyes elemeire közbeszerzési eljárás lefolytatását:
(3) A felhívás irányulhat az önkormányzat rendeletében meghatározott közszolgáltatás egyes elemeire is, így
a) a közszolgáltató szállítóeszközéhez rendszeresített gyűjtőedényben, a közterületen vagy az ingatlanon összegyűjtött és a közszolgáltató rendelkezésére bocsátott települési szilárd hulladék elhelyezés céljára történő rendszeres elszállítására;
b) a települési folyékony hulladék ideiglenes tárolására szolgáló létesítmény kiürítésére és a települési folyékonyhulladék-elhelyezés céljára történő elszállítására;
c) a települési hulladék ártalmatlanítását szolgáló létesítmény megvalósítására, illetve működtetésére;
d) begyűjtőhelyek (így például: hulladékgyűjtő udvarok, átrakóállomások, gyűjtőpontok), előkezelő és hasznosító (így például: válogató, komposztáló) telepek létesítésére, illetve működtetésére;
(4) A közszolgáltatás (3) bekezdésében megnevezett egyes tartalmi elemeinek további összetevőire külön felhívást közzé tenni nem lehet.
(5) A (3) bekezdés a)–b) és d) pontjai szerinti felhívás közzétételére csak akkor van lehetőség, ha az önkormányzat a közszolgáltatás egyes elemeire vonatkozó felhívását megelőzően vagy azzal egyidejűleg a Hgt. és a rendelet előírásainak megfelelően a közszolgáltatás keretébe tartozó ártalmatlanítás ellátásáról gondoskodott.
A Korm. rendelet fenti szabályozása számos kötelező előírást tesz arra vonatkozóan, hogy mi tehető önállóan közbeszerzési eljárás tárgyává a közszolgáltatási elemek közül, így a Döntőbizottság azt vizsgálta, hogy az önkormányzat által konkrétan végrehajtott szerződésmódosítás tekintetében fennáll-e a jogszerű lehetőség közbeszerzési eljárás lefolytatására a jogszabályok által meghatározott jogi keretek között.
A beszerző által 1999-ben megkötött, majd 2002-ben módosított szerződés alapján megállapítható, hogy ez a közszolgáltatási szerződés magában foglalja a közszolgáltatás elemei közül a Korm. rendelet 1. § (3) bekezdés a), c) pontjában foglaltakat, illetve a d) pontban meghatározottak közül egyeseket pl. átrakó állomás működtetését.
Az is megállapítható, hogy a jogorvoslati eljárás tárgyát képező 2007. március 30-i módosítás nem foglalja magába teljes egészében az 1. § (3) bekezdés egyes pontjaiban felsoroltakat. A szelektív hulladék begyűjtése ugyanis valóban jelenti begyűjtőhelyek (pl. gyűjtőpontok) létesítését, működtetését, azonban nem terjed ki hasznosító telepek létesítésére és működtetésére, melyet pedig „és” kötőszóval kapcsolt a jogalkotó és az 1. § (4) bekezdésében nem tette lehetővé a (3) bekezdésben megnevezettek további összetevőkre történő bontását. Úgyszintén nem állapítható meg az 1. § (5) bekezdésében támasztott azon feltétel megléte sem, hogy biztosított legyen az önkormányzat részéről az ártalmatlanítás ellátásáról való gondoskodás.
A Döntőbizottság a fentiekre tekintettel azt a következtetést vonta le, hogy Budakalász Nagyközség Önkormányzata által a 2007. március 30-i módosításban szűkített tartalommal meghatározott szelektív hulladék begyűjtésére, és elszállítására, továbbá akció keretében a veszélyes hulladék begyűjtésére a Korm. rendelet 1. § (3)–(5) bekezdése nem teszi lehetővé önálló közbeszerzési eljárás lefolytatását. Ez különösen arra tekintettel figyelembe veendő, mert egyébként a hulladék gazdálkodási jogszabályok fentiekben idézett rendelkezései kötelezettségként írták elő a települési önkormányzatok számára a szelektívhulladék-gyűjtés bevezetését önkormányzati rendeletben. Ehhez képest a közszolgáltatás ilyen szűkített tartalmú változtatását nem jelölték meg önállóan lefolytatható közbeszerzési tárgyként. A 224/2004. (VII. 22.) Korm. rendelet 15. § (2) bekezdése akként rendelkezik, hogy ha a közszolgáltatási szerződés megkötését követően alkotott jogszabály a közszolgáltatási szerződés tartalmi elemeit úgy változtatja meg, hogy az valamelyik szerződő fél lényeges és jogos érdekét sérti, a szerződő felek egybehangzó akarattal a szerződést módosíthatják. Az önkormányzati rendelet a jogalkotásról szóló 1987. évi XI. törvény 1. § (1) bekezdés f) pontja értelmében jogszabálynak minősül. Ezen túlmenően a Hgt. és a fentiekben hivatkozott kormányrendeletek kifejezett felhatalmazást tartalmaznak arra, hogy az önkormányzatok rendeletben állapítsák meg a közszolgáltatás egyes elemeit. A Döntőbizottság erre tekintettel úgy ítélte meg, hogy nem állapítható meg Budakalász Nagyközség Önkormányzatával szemben a közbeszerzési eljárás mellőzése, miután a 224/2004. (VII. 22.) Korm. rendelet 15. § (2) bekezdése kifejezetten lehetővé teszi a közszolgáltatási szerződés tartalmi elemeinek – jelen esetben a szeletívhulladék-gyűjtés – történő módosítását, ugyanakkor viszont nem engedélyezi erre vonatkozóan elkülönített önálló külön közbeszerzési eljárás lefolytatását.
A Döntőbizottság álláspontja szerint a közszolgáltatási díj megváltoztatása, új díj megállapítása sem nyújt jogalapot jelen esetben a közbeszerzési eljárás mellőzésének megállapítására.
A hulladékgazdálkodásra vonatkozó jogszabályok fenti rendelkezései alapján a közszolgáltatás díját a települési önkormányzat rendeletben állapítja meg. Budakalász Nagyközség Önkormányzata is meghozta e tárgyban az új, fentiekben ismertetett rendeletét, mely önkormányzati rendeletet a Döntőbizottság hatáskör hiánya miatt nem vizsgálhat felül. 
A Döntőbizottság megítélése szerint új díj megállapításának szükségessége esetén – mint jelen esetben a jogsértés kiküszöbölése érdekében – nem állapítható meg közbeszerzési eljárás lefolytatásának kötelezettsége. Egyrészt az önkormányzat beszerzési igénye a hatályos, módosított közszolgáltatási szerződéssel kielégített, annak megszüntetési lehetősége csak emiatt nem áll fenn. Másrészt az ellenszolgáltatás összege, mint a szerződés egyik eleme, a törvényi, jogszabályi feltételek megléte esetén módosítható. A módosítás lehetőségét a 224/2004. (VII. 22.) Korm. rendelet 15. § (1) és (2) bekezdése kifejezetten tartalmazza. Jelen esetben Budakalász Nagyközség Önkormányzata – a törvényességi kifogások alapján – új rendeletet alkotott a közszolgáltatási díjról, mely jogszabálynak kell megfelelnie a megkötött szerződésnek is. Megjegyzendő e körben az is, hogy a települési szilárd hulladékkezelési közszolgáltatási díj megállapításának részletes szakmai szabályairól szóló 242/2000. (XII. 23.) Korm. rendelet 6–7. §-a egyébként is részletesen meghatározza a díj megállapításakor kötelezően figyelembe veendő szempontokat.
A Döntőbizottság álláspontja szerint olyan szempontból is figyelemmel kell lenni a közszolgáltatás díjának meghatározására, hogy a települési hulladékkal kapcsolatos tevékenységek végzésének feltételeiről szóló 213/2001. (XI. 14.) Korm. rendelet 7. § (8) bekezdése kimondja, hogy „A hulladékgyűjtő sziget, illetve gyűjtősziget használatáért a közszolgáltatást igénybe vevő ingatlantulajdonos számára – amennyiben a Hgt. 20. § (3) bekezdésében meghatározott szabályok szerint veszi igénybe a közszolgáltatást – a közszolgáltatási díjon felül külön díjazás nem számítható fel.” Ezt mondja ki a 242/2000. (XII. 23.) Korm. rendelet 6. § (7) bekezdése is. A Döntőbizottság álláspontja szerint e szabályozási elemek azt tükrözik vissza, hogy a vegyesen gyűjtött, illetve a szelektíven gyűjtött települési szilárd hulladék begyűjtését, szállítását a jogalkotó a közszolgáltatás részének tekintette, melyért egy közszolgáltatási díj meghatározását tette lehetővé és nem önállóan, külön díj meghatározását. Ezt támasztja alá a települési hulladékkezelési közszolgáltatási díj megállapításának részletes szakmai szabályairól szóló 242/2000. (XII. 23.) Korm. rendelet 7. § (2) bekezdés a) pontjának, továbbá az (5) bekezdés a) pontjának szabályozása, melyben egységnyi díjtétel meghatározását írja elő a települési szilárd hulladék begyűjtésére, ezen belül veszi figyelembe a szelektív begyűjtésre vonatkozó elemeket is.
A Döntőbizottság a Kbt. 318. §-ában meghatározott hatáskörében eljárva – a fenti indokokra tekintettel – a hivatalbóli kezdeményezés vonatkozásában a Kbt. 340. § (2) bekezdés b) pontja alapján állapította meg a hivatalbóli kezdeményezés körében a jogsértés hiányát, szüntette meg a jogorvoslati eljárást.
A Döntőbizottság a Kbt. 340. § (2) bekezdés f) pontja és a Kbt. 341. § (6) bekezdése alapján döntött az eljárási költségek viseléséről.
A határozat ellen a bírósági jogorvoslatot a Kbt. 346. §-a biztosítja.

Budapest, 2007. július 4.

Dr. Nagy Gizella s. k.,   Székelyné Bihari Mária s. k.,
   közbeszerzési biztos         közbeszerzési biztos

Dr. Puskás Sándor s. k.,
közbeszerzési biztos

A határozatot a bíróság előtt keresettel támadták.
		</pre>
	
    </div>






		</div>

	</div>

	
<div id="footer">
	<div class="wrap">
		<div>
			<div class="f1">
				<ul class="share">
					<li><a href="https://twitter.com/K6_TW">O<em>T</em></a></li>
					
					<li><a href="http://www.facebook.com/pages/K%C3%B6zbeszerz%C3%A9si-Hat%C3%B3s%C3%A1g/100693676739630">O<em>f</em></a></li>
					
				</ul>

				<div class="impressum">
					<a href="/">Főoldal</a>&nbsp;&nbsp;/&nbsp;
					<a href="/sitemap/">Oldaltérkép</a>&nbsp;&nbsp;/&nbsp;
					<a href="/mutat/775/">Impresszum</a>&nbsp;&nbsp;/&nbsp;
					<a href="/mutat/1241/">Adatvédelem</a>
				</div>

			</div>
			<div class="f2">
				<h2>Kiemelt oldalaink</h2>
				<ul>
					<li><a href="/magunkrol/elerhetosegek/" >Elérhetőségek</a></li><li><a href="/jogorvoslat/tudnivalok/" >Jogorvoslati tudnivalók </a></li><li><a href="/adatbazis/keres/tanacsado/" >Hivatalos közbeszerzési tanácsadók</a></li>
				</ul>
			</div>
			<div class="f3">
				<h2>Legnépszerűbb</h2>
				<ul>
					<li><a href="/adatbazis/keres/hirdetmeny/" >Hirdetmények</a></li><li><a href="/adatbazis/keres/dbhatarozat/" >Döntőbizottsági határozatok</a></li><li><a href="/adatbazis/keres/tajekoztato/" >Ajánlások, tájékoztatók</a></li>
				</ul>		
			</div>

			<div class="f4">
				<h2>Hasznos linkek</h2>
				<ul>
					

					

				</ul>		
			</div>

		</div>
		<div>
			<div class="f1">

				<div id="portlet_footer_logo">
					<div>
						<img alt="" src="/public/images/cimer.png">
						<h3>Közbeszerzési <br>Hatóság</h3>
					</div>
				</div>
				<div id="portlet_evhonlapja">
					<div>
						<a href="/mutat/1288/"><img src="/public/images/evhonlapja/ev1.png" alt="Az év honlapja különdíj - 2012" /></a>
					</div>
				</div>

			</div>
			<div class="f2">
				<div id="portlet_footer_address">
					<div>
						<span class="address">1026 Budapest, Riadó u. 5.</span>
						<a href="http://goo.gl/maps/urPc" target="_blank" class="map">Térkép megnyitása Google Maps-en</a><br />
						<a href="mailto:kapcsolat (kukac) kt.hu" class="email">kapcsolat (kukac) kt.hu</a>
					</div>
				</div>
			</div>
			<div class="f3">
				<div id="portlet_footer_ugyfel">
					<div>
						<strong>Hivatali munkarend</strong> <br />
						<span>hétfő–csütörtök:</span> 8:00–16:30 <br />
						<span>péntek:</span> 8:00–14:00
					</div>
				</div>
			</div>
		</div>

	</div>
</div>
	

	
	<script type="text/javascript" src="/public/js/libs/modernizr-2.0.6.min.js"></script>
	<script type="text/javascript" src="/public/js/libs/jquery.min.js"></script>
	<script type="text/javascript" src="/public/js/libs/jquery.scrollTo-min.js"></script>
	<script type="text/javascript" src="/public/js/libs/jquery.cookie.js"></script>
	
<script type="text/javascript" src="/public/js/libs/jquery.scrollTo-min.js"></script>

	
	<script type="text/javascript" src="/public/js/script.js?v=20161224195132"></script>
	<script type="text/javascript" src="/public/ladybugTracker/js/ladybugTracker-light.js"></script>
	
	
	

		<script type="text/javascript">

	 var _gaq = _gaq || [];
	 _gaq.push(['_setAccount', 'UA-30935263-1']);
	 _gaq.push(['_trackPageview']);

	 (function() {
	   var ga = document.createElement('script'); ga.type = 'text/javascript'; ga.async = true;
	   ga.src = ('https:' == document.location.protocol ? 'https://ssl' : 'http://www') + '.google-analytics.com/ga.js';
	   var s = document.getElementsByTagName('script')[0]; s.parentNode.insertBefore(ga, s);
	 })();

	</script>
</body>
</html>

<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd">
<!--[if lt IE 7]> <html xmlns="http://www.w3.org/1999/xhtml" xml:lang="hu" lang="hu" class="no-js ie6"> <![endif]-->
<!--[if IE 7]>    <html xmlns="http://www.w3.org/1999/xhtml" xml:lang="hu" lang="hu" class="no-js ie7"> <![endif]-->
<!--[if IE 8]>    <html xmlns="http://www.w3.org/1999/xhtml" xml:lang="hu" lang="hu" class="no-js ie8"> <![endif]-->
<!--[if gt IE 8]><!--> <html xmlns="http://www.w3.org/1999/xhtml" xml:lang="hu" lang="hu"> <!--<![endif]-->


<head>
	<title>Közbeszerzési Hatóság - Címlap</title>
	
	<meta http-equiv="content-type" content="text/html; charset=utf-8" />
	<meta name="description" content="" />
	<meta name="keywords" content="" />
	<meta http-equiv="X-UA-Compatible" content="IE=edge,chrome=1" />
	<meta name="viewport" content="width=device-width,minimum-scale=1.0,maximum-scale=1.0,initial-scale=1.0,user-scalable=no" />
	
	<link rel="alternate" type="application/rss+xml" title="KT portál friss anyagai" href="/rss/" />

	
	<link rel="stylesheet" type="text/css" href="/public/css/fonts.css?v=20161224195740" media="screen, print"/>
	<link rel="stylesheet" type="text/css" href="/public/css/layout.css?v=20161224195740" media="screen"/>
	


	
	<link rel="stylesheet" type="text/css" href="/public/css/reset.css" media="screen"/>
	<link rel="stylesheet" type="text/css" href="/public/css/style.css?v=20161224195740" media="screen, print" />
	<link rel="stylesheet" type="text/css" href="/public/css/ie8.css?v=20161224195740" media="screen"/>
	<link rel="stylesheet" type="text/css" href="/public/css/print.css?v=20161224195740" media="print"  />
	
	
	


	<link rel="profile" href="http://microformats.org/profile/hcard" />
	<link rel="shortcut icon" href="/public/images/favicon.ico" />
	
	

	<!--[if lt IE 9]>
		<script src="/public/js/libs/selectivizr.min.js"></script>
	<![endif]-->

	
</head>

<body class="article">

	<div id="fb-root"></div>
	<script>(function(d, s, id) {
	  var js, fjs = d.getElementsByTagName(s)[0];
	  if (d.getElementById(id)) return;
	  js = d.createElement(s); js.id = id;
	  js.src = "http://connect.facebook.net/hu_HU/all.js#xfbml=1";
	  fjs.parentNode.insertBefore(js, fjs);
	}(document, 'script', 'facebook-jssdk'));</script>


	<a name="content"></a>

	
	<div id="bookmarks" class="anonim">
	<div class="wrap">
		<div class="inner">

			
			<h1>Könyvjelzőim</h1>

		
				
			<p>A regisztrált és bejelentkezett felhasználók itt férhetnek hozzá a korábban könyvjelzővel megjelölt hírekhez.</p>
			<p><small>Ha ön is szeretné figyelemmel kísérni számítógépén és okostelefonján a közbeszerzésekkel kapcsolatos híreket, változásokat, nincs más dolga, mint regisztrálni.</small></p>
			<p class="buttons"><a href="/felhasznalo/regisztracio/" class="btn">Szeretnék Regisztrálni</a> <a href="#" class="btn close">Mégsem</a></p>

			<img src="/public/images/bg/bookmarks-nonlogin.png" alt="" />

			<span class="close">(FX)</span>


		


		</div>
		<div class="menu">
			
			<ul class="clearfix">
				
			</ul>
		</div>
	</div>

	<div id="handle"><img src="/public/images/bg/bookmarks-handle.png" alt="" /></div>

</div>
	<div id="oldbrowser">
	<p>
		Az Internet Explorer Ön által használt változatát<br /> a Közbeszerzési Hatóság portálja nem támogatja.
	</p>	
	<p class="small">Kérjük töltse le az alábbi böngészők friss verzióját.</p>

	<hr />
	<table>
		<tr>
			<td>
				<a target="_blank" href="http://www.microsoft.com/hun/windows/internet-explorer/">
					<img src="/public/images/buttons/oldbrowser/ie.png" alt="Internet Explorer" />
					<span>Internet Explorer</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.google.com/chrome/?hl=hu">
					<img src="/public/images/buttons/oldbrowser/chrome.png" alt="Google Chrome" />
					<span>Google Chrome</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.mozilla-europe.org/hu/firefox/">
					<img src="/public/images/buttons/oldbrowser/ff.png" alt="Mozilla Firefox" />
					<span>Mozilla Firefox</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.apple.com/hu/safari/download/">
					<img src="/public/images/buttons/oldbrowser/safari.png" alt="Safari" />
					<span>Safari</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.opera.com/">
					<img src="/public/images/buttons/oldbrowser/opera.png" alt="Opera" />
					<span>Opera</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			
		</tr>
	</table>
	<hr />

	<p class="sec">Your browser is no longer supported. </p>
	<p class="small">Please download a modern browser from above.</p>

	<p class="legal">
		Közbeszerzési Hatóság | <a href="mailto:kapcsolat@kt.hu">kapcsolat@kt.hu</a>
	</p>
</div>
	<a href="#top" id="backtotop">vissza a lap <br />tetejére</a>


<div id="quicksearch">
	<div class="wrap">
		
		<form action="/adatbazis/gyorskereses/" method="GET">
			<fieldset>

				

				<input type="hidden" name="tipus" value="tartalom" />
				

				<input type="text" name="q" placeholder="Keresés hírekben, cikkekben, publikációkban" />
				<button type="submit">Keresés</button>
				<button type="button" class="close">Fu</button>

				<h2>Részletes keresés az egyes témakörökben</h2>
				
				<ul>
					<li><a href="/keres/">Hírek, cikkek, publikációk</a></li>
					<li><a href="/adatbazis/keres/tajekoztato/">Ajánlások, tájékoztatók, útmutatók</a></li>
					<li><a href="/adatbazis/keres/ajanlatpublikaciok/">Ajánlatkérői publikációk</a></li>
					<li><a href="/adatbazis/keres/ajanlatkero/">Bejelentkezett ajánlatkérők</a></li>
				</ul>
				<ul>
					<li><a href="/adatbazis/keres/dbhatarozat/">Döntőbizottsági és bírósági határozatok</a></li>
					<li><a href="/adatbazis/keres/ebitelet/">Európai Bíróság ítéletei</a></li>
					<li><a href="/adatbazis/keres/tanacsado/">Hivatalos közbeszerzési tanácsadók</a></li>
					<li><a href="/adatbazis/keres/hirdetmeny/">Közbeszerzési Értesítő</a></li>
				</ul>
				<ul>
					<li><a href="/adatbazis/keres/oktatas/">Közbeszerzési oktatás</a></li>
					<li><a href="/adatbazis/keres/ajanlattevo/">Minősített ajánlattevők</a></li>
					<li><a href="/nyilvantartas/tanacsado/lista/">Felelős akkreditált közbeszerzési szaktanácsadók jegyzéke</a></li>
					<li><a href="/nyilvantartas/hntdontes/lista/">Hirdetmény nélküli eljárásokkal kapcsolatos döntések</a></li>
				</ul>

				<button type="button" class="closeup">panel elrejtése ↑</button>


			</fieldset>
		</form>
	</div>
</div>





<div id="bc">
	<ul>
		
		<li>
			
			Címlap
			
		</li>
		
	</ul>
	<button type="button"><span>Menü kibontása</span>w</button>
</div>
<div id="menu">
	<div id="evhonlapja" class="slowanim"><a href="/mutat/1288/">Különdíjas a www.kozbeszerzes.hu!</a></div>
	<div class="wrap">
		<div id="mainMenu">
			<div id="logo">
				
				<h1><a href="/">
					KÖZBESZERZÉSI
					HATÓSÁG
				</a></h1>
				
			</div>

			<ul id="langSel">
				<li><a href="/nyelvi-verziok/english/">English</a></li>

			</ul>

			<ul class="iconmenu">
				<li ><a href="/"><em>F</em><b>H</b><span>Főoldal</span></a></li>
				<li class="search"><a href="/keres/"><em>F</em><b>S</b><span>Keresés</span></a></li>
				<li><a href="/sitemap/"><em>F</em><b>s</b><span>Oldaltérkép</span></a></li>
				<li><a href="/gyik/?c=4"><em>F</em><b>M</b><span>Súgó</span></a></li>
				<li><a href="/kapcsolatok/kapcsolatfelvetel/"><em>F</em><b>E</b><span>Kapcsolat</span></a></li>
				
				<li class="accessibility"><a href="/felhasznalo/valtas/vakbarat/" title="Akadálymentes változat"><em>O</em><b>v</b><span>Akadálymentes</span></a></li>
				
			</ul>
		
			<ul class="usermenu">
				<li class="hi"><a href="/felhasznalo/belepes/">Belépés</a> / <a href="/felhasznalo/regisztracio/">Regisztráció</a></li>
				<li class="hi small"><a href="/felhasznalo/emlekezteto/">Jelszó-emlékeztető</a></li>
			</ul>
		
		
		</div>
		<div id="subMenu">
			
			<div>
				<h2><a href="#top">Hatóság</a></h2>
				<ul>
					
					<li ><a href="/magunkrol/bemutatkozas">Bemutatkozás</a></li>
					
					<li ><a href="/magunkrol/szervezeti-felepites">Szervezeti felépítés</a></li>
					
					<li ><a href="/magunkrol/kozbeszerzesek-tanacsa">Közbeszerzések Tanácsa </a></li>
					
					<li ><a href="/magunkrol/dontobizottsag">Döntőbizottság</a></li>
					
					<li ><a href="/magunkrol/kozerdeku-adatok">Közérdekű adatok</a></li>
					
					<li ><a href="/magunkrol/elerhetosegek">Elérhetőségek</a></li>
					
					<li ><a href="/magunkrol/egyuttmukodesi-megallapodasok">Együttműködések</a></li>
					
					<li ><a href="/magunkrol/allasajanlatok">Állásajánlatok</a></li>
					
				</ul>
			</div>
			
			<div>
				<h2><a href="#top">Jogorvoslat</a></h2>
				<ul>
					
					<li ><a href="/jogorvoslat/tudnivalok">Tudnivalók</a></li>
					
					<li ><a href="/jogorvoslat/jogorvoslati-kerelmek-listaja">Kérelmek</a></li>
					
					<li ><a href="/jogorvoslat/hatarozatok-listaja">Határozatok</a></li>
					
					<li ><a href="/jogorvoslat/targyalasi-naptar">Tárgyalási naptár</a></li>
					
					<li ><a href="/jogorvoslat/kozlemenyek">Közlemények</a></li>
					
				</ul>
			</div>
			
			<div>
				<h2><a href="#top">Jogi háttér</a></h2>
				<ul>
					
					<li ><a href="/jogi-hatter/hazai-szabalyozas">Hazai szabályozás</a></li>
					
					<li ><a href="/jogi-hatter/eu-s-szabalyozas">EU-s szabályozás</a></li>
					
					<li ><a href="/jogi-hatter/hirdetmenyekk">Hirdetmények</a></li>
					
					<li ><a href="/jogi-hatter/europai-birosag-iteletei">Európai Bíróság ítéletei</a></li>
					
					<li ><a href="/jogi-hatter/eu-s-hatteranyagok">EU-s háttéranyagok</a></li>
					
					<li ><a href="/jogi-hatter/ppn">PPN</a></li>
					
					<li ><a href="/jogi-hatter/jogalkalmazas-elosegitese">Jogalkalmazás elősegítése</a></li>
					
				</ul>
			</div>
			
			<div>
				<h2><a href="#top">Tevékenységek</a></h2>
				<ul>
					
					<li ><a href="/tevekenysegek/eves-beszamolo">Éves beszámoló</a></li>
					
					<li ><a href="/tevekenysegek/kozbeszerzesi-oktatas">Közbeszerzési oktatás</a></li>
					
					<li ><a href="/tevekenysegek/nyilvantartasok-vezetese">Nyilvántartások vezetése</a></li>
					
					<li ><a href="/tevekenysegek/szerzodes-ellenorzes">Szerződés-ellenőrzés</a></li>
					
					<li ><a href="/tevekenysegek/kozbeszerzesi-etikai-kodex">Közbeszerzési Etikai Kódex</a></li>
					
					<li ><a href="/tevekenysegek/konferenciak">Konferenciák</a></li>
					
					<li ><a href="/tevekenysegek/nemzetkozi-kapcsolattartas">Nemzetközi kapcsolattartás</a></li>
					
					<li ><a href="/tevekenysegek/kozbeszerzesi-statisztikak">Közbeszerzési statisztikák</a></li>
					
				</ul>
			</div>
			
			<div>
				<h2><a href="#top">Kapcsolatok</a></h2>
				<ul>
					
					<li ><a href="/kapcsolatok/tanusito-vedjegyek">Tanúsító védjegyek</a></li>
					
					<li ><a href="/kapcsolatok/kapcsolatfelvetel">Kapcsolatfelvétel</a></li>
					
				</ul>
			</div>
			
		</div>
	</div>
</div>


	

	<div class="container article">

		
		<div class="wrap">
			
    
    <div class="lead">
        <h1></h1>

            <table class="ertesitofej">
                <tr>
                    <th>Közbeszerzési Értesítő száma:</th>
                    <td>2007/42</td>
                </tr>
                <tr>
                    <th>Beszerzés tárgya:</th>
                    <td></td>
                </tr>
                <tr>
                    <th>Hirdetmény típusa:</th>
                    <td>A Közbeszerzési Döntőbizottság határozata KÉ</td>
                </tr>
                <tr>
                    <th>Eljárás fajtája:</th>
                    <td></td>
                </tr>
                <tr>
                    <th>Közzététel dátuma:</th>
                    <td>2007.04.13.</td>
                </tr>
                <tr>
                    <th>Iktatószám:</th>
                    <td>5796/2007</td>
                </tr>
                <tr>
                    <th>CPV Kód:</th>
                    <td></td>
                </tr>
                <tr>
                    <th>Ajánlatkérő:</th>
                    <td></td>
                </tr>
                <tr>
                    <th>Teljesítés helye:</th>
                    <td></td>
                </tr>
                <tr>
                    <th>Ajánlattételi/részvételi jelentkezési határidő:</th>
                    <td></td>
                </tr>
                <tr>
                    <th>Nyertes ajánlattevő:</th>
                    <td></td>
                </tr>
                <tr>
                    <th>Ajánlatkérő típusa:</th>
                    <td></td>
                </tr>
                <tr>
                    <th>Ajánlatkérő fő tevényeségi köre:</th>
                    <td></td>
                </tr>
				<tr>
					<th>Letöltés:</th>
					<td>
						<a href="/ertesito/pdf/portal_5796_2007/" target="_blank">Hirdetmény letöltése PDF formátumban</a>
					</td>
			    </tr>
                
            </table>

    </div>



    <div class="content hirdetmenytartalom">
	
		<pre>
		




KÖZBESZERZÉSEK TANÁCSA KÖZBESZERZÉSI DÖNTŐBIZOTTSÁG (5796/2007)

1024 Budapest, Margit krt. 85.
Ikt.sz.: D.98/17/2007.

Tárgy: a Strabag-Szentes Konzorcium jogorvoslati kérelme, továbbá a Döntőbizottság hivatalbóli vizsgálata az Észak-dunántúli Környezetvédelmi és Vízügyi Igazgatóság közbeszerzési eljárása ellen.
A Közbeszerzési Döntőbizottság (a továbbiakban: Döntőbizottság) a Közbeszerzések Tanácsa nevében meghozta az alábbi

HATÁROZAT-ot:

A Döntőbizottság a Strabag-Szentes Konzorcium (9022 Győr, Schwarzenberg u. 8/B., képviseletében: Strabag Zrt. vezető tag 1135 Budapest, Szegedi út 35–37., képviseli: Oppenheim Ügyvédi Iroda, dr. Oppenheim Klára ügyvéd 1112 Budapest, Eper u. 44. és Rein és Társai Freshfields Bruckhaus Deringer Iroda, dr. Kiss M. Tibor ügyvéd 1053 Budapest, Károlyi Mihály u. 12.) által az Észak-dunántúli Környezetvédelmi és Vízügyi Igazgatóság (9021 Győr, Árpád út 28–32., képviseli: Buda Ügyvédi Iroda, dr. Buda György ügyvéd 1132 Budapest, Váci út 30. V.em.) „Győr–Gönyü országos közforgalmú kikötő építése, intermodális központ közlekedési kapcsolatainak kialakítása” tárgyú közbeszerzési eljárása ellen kezdeményezett jogorvoslati eljárásban a hivatalbóli kiterjesztése vizsgálata alapján megállapítja, hogy ajánlatkérő megsértette a közbeszerzésekről szóló 2003. évi CXXIX. törvény (a továbbiakban: Kbt.) 1. § (1) és (2) bekezdésére, 10. § (7) bekezdésére, 99. § (1) és (2) bekezdésére tekintettel a Kbt. 54. § (1) bekezdését, továbbá a Kbt. 83. § (1) és (2) bekezdését. A Döntőbizottság megsemmisíti ajánlatkérő ajánlati felhívását és azt követő döntéseit. A Döntőbizottság elutasítja a kérelmező jogorvoslati kérelmét.
Az eljárás során felmerült költségeiket a felek maguk viselik.
A határozat ellen fellebbezésnek, újrafelvételi eljárásnak, méltányossági kérelemnek helye nincs. A határozat felülvizsgálatát, annak kézhezvételétől számított 15 napon belül keresettel a Fővárosi Bíróságtól lehet kérni. A keresetlevelet a Fővárosi Bírósághoz címezve, de a Döntőbizottsághoz kell benyújtani. A keresetlevél benyújtásának a határozat végrehajtására nincs halasztó hatálya.

INDOKOLÁS

A Döntőbizottság a közbeszerzési eljárás iratai, az ajánlatkérő és a felek írásbeli, tárgyalási nyilatkozatai alapján az alábbi tényállást állapította meg:
ajánlatkérő a rendelkező részben meghatározott beszerzési igényére még 2005. augusztus 27-én 2005/S 165-164262 szám alatt az EU Hivatalos Lapjában előzetes részvételi felhívást tett közzé, továbbá 2006. január 6-án előzetes összesített tájékoztatót tett közzé 2006/5-003547 szám alatt, mely módosította az előzetes részvételi felhívást.
Ajánlatkérőnek 2006. február 25-én, 2006/S 39-041745 szám alatt jelent meg az EU Hivatalos Lapjában a Kbt. IV. fejezete szerinti részvételi felhívása meghívásos eljárás megindítására a rendelkező részben meghatározott tárgyban, ajánlatkérő ezen közbeszerzési eljárása nem fejeződött be eredményesen. Ajánlatkérőnek 2006. július 25-én 2006/S 139- 149235 szám alatt az EU Hivatalos Lapjában került közzétételre a részvételi felhívása a Kbt. IV. fejezete szerinti gyorsított meghívásos eljárás megindítására a rendelkező részben meghatározott tárgyban. E közbeszerzési eljárás eredményeként annak nyertesével ajánlatkérő ugyan megkötötte a közbeszerzési eljárást lezáró szerződést, azonban később attól elállt.
Ajánlatkérő ezt követően a Kbt. IV. fejezete szerinti közösségi értékhatárú nyílt közbeszerzési eljárást indított a rendelkező részben meghatározott tárgyban, melyre vonatkozó ajánlati felhívása az Európai Unió Hivatalos Lapjában, illetve a TED-en 2007. január 5-én jelent meg. Ajánlatkérő felhívásában a rész, illetve alternatív ajánlattétel lehetőségét kizárta, felhívása II.2.1) pontjában közölte, hogy beszerzése becsült értéke HÉA nélkül 7 200 000 000 és 7 500 000 000 Ft között van. A teljesítés határideje 2008. július 30.
Ajánlatkérő felhívásában előírta a szerződést biztosító mellékkötelezettségeket, továbbá meghatározta a fő finanszírozási és fizetési feltételeket, e körben rögzítette azt is, hogy a projekt a Környezetvédelem és Infrastruktúra Operatív Program közlekedési infrastruktúra fejlesztése prioritás keretében 2004. november 30-án meghirdetett központi programban elnyert támogatásból, Európai Regionális Fejlesztési Alap és hazai központi költségvetési forrásból kerül finanszírozásra. Közölte, hogy a szerződéses feltételek a FIDIC ún. „piros könyv” figyelembevételével kerülnek meghatározásra. 
A felhívás III.2.1) pontja tartalmazta a részvételi feltételeket, az ajánlattevő személyes helyzetére vonatkozó adatokat, kizáró okokat, a szakmai és cégnyilvántartásokba történő bejegyzésre vonatkozó előírásokat. 
Ajánlatkérő a felhívása III.2.2) pontjában közölte a pénzügyi, gazdasági alkalmassági feltételeit, továbbá azok igazolási módját. A III.2.3) pontban rögzítette a műszaki, illetve szakmai alkalmassági minimumkövetelményeit, meghatározva azok igazolási módját is, melyekre lehetővé tette azt, hogy a közös ajánlattevők, valamint a Kbt. 71. § (1) bekezdés b) pontja szerinti alvállalkozók együttesen is megfelelhetnek. Ajánlatkérő a műszaki szakmai alkalmasság igazolása körében az 1. alpontban előírta: „Ajánlattevő és a Kbt. 71. § (1) bekezdés b) pontja szerinti alvállalkozója a Kbt. 67. § (2) bekezdés a) pontjában meghatározottak alapján ismertesse az előző 5 évben befejezett építési beruházásra, vasútépítésre, vasútpálya felújításra, közútépítésre, magasépítésre vonatkozó referenciáit. A bemutatásnál elegendő kitérni az alkalmassági előírásoknak megfelelő számú referenciákra. A bemutatásnak a jogszabályi minimumon túl tartalmaznia kell: a kezdési és befejezési határidő szerződés szerinti tényleges (naptári napban megadott) megjelölését, továbbá meg kell jelölni a felvilágosítást adó személy nevét, beosztását és telefonszámát, a beruházás főbb műszaki adatait (út, vasútépítés, vasútpálya felújítás hossza, magasépítés során kivitelezett építmények alapterülete), valamint a teljesítés formáját (fővállalkozás, alvállalkozás, konzorcium). Valamennyi bemutatott referenciát az ajánlattevő a Kbt. 68. § (2) bekezdésének megfelelően támassza alá. Ehhez kapcsolódóan a felhívása VI.3.25) pontjában előírta, hogy konzorciumi tagként történő teljesítés során azt a referenciát fogadja el, amely saját hányadban kielégíti az előírt feltételt, kérte, hogy a nyilatkozatokat ennek figyelembe vételével tegyék meg annak érdekében, hogy az a bírálat során egyértelműen eldönthető legyen.
A felhívás IV.2.1) pontjában rögzítette, hogy a bírálat szempontja az összességében legelőnyösebb ajánlat, melyhez kapcsolódóan megállapította a részszempontokat, súlyszámokat, értékelési ponttartományt és értékelés módszerét.
Ajánlatkérő a felhívása VI.3.2) pontjában az alábbiak szerint szabályozta a hiánypótlás lehetőségét:
„Ajánlatkérő a hiánypótlás lehetőségét egy alkalommal biztosítja, az ajánlati felhívás III.2.1) pontjában foglalt kizáró okok, kivéve a cégokmányt, az ajánlati felhívás III.2.2) pontban foglalt dokumentumok (nyilatkozatok, beszámolók, egyéb iratok), valamint oldalszámozás, szignálás, továbbá a becsatolásra kerülő dokumentumok (nyilatkozatok, egyéb iratok) sorrendjének vonatkozásában, továbbá az ajánlati felhívás III.2.3) pontjának 2. alpontjában foglalt dokumentumok tekintetében.”
Ajánlatkérő a felhívása VI.3.8) pontjában előírta, hogy ajánlattevő csatoljon nyilatkozatot ajánlatában a Kbt. 70. § (1) bekezdésére és a 71. § (1) bekezdés a) és b) pontjára, valamint a 71. § (3) bekezdésére.
A felhívás VI.3.18) pontjában ajánlatkérő akként rendelkezett, hogy: „Közös ajánlattétel esetében az ajánlathoz csatolni kell az egyetemleges felelősségvállalásról szóló megállapodást (konzorciális szerződést), amely tartalmazza az ajánlattevők között a közbeszerzési eljárással kapcsolatos hatáskörök bemutatását, kijelöli azon ajánlattevőt, aki a konzorciumot az eljárás során kizárólagosan képviseli, illetőleg a közős ajánlattevők nevében hatályos jognyilatkozatot tehet. A megállapodásnak azt is tartalmaznia kell, hogy a közös ajánlattevők nyertességük esetén a szerződésben vállalt valamennyi kötelezettség teljesítéséért minden egyes közös ajánlattevő készfizető kezesként egyetemleges felelősséget vállal.
A felhívás VI.3.20) pontjában ajánlatkérő felhívta az ajánlattevők figyelmét a Kbt. 48. § (2) és (3) bekezdésében foglaltakra, továbbá közölte, hogy jelen beszerzése finanszírozása KIOP – 2.2.2-2005-04-001/1 számú támogatási szerződés alapján biztosított.
Ajánlatkérő a felhívás VI.3.22) pontjában tájékoztatást adott arról, hogy a beszerzés feltételeit a Kbt. 125. § (3) bekezdés b) pontjának figyelembevételével határozta meg és a későbbiekben élni kíván ezen beszerzési forma lehetőségével, amenynyiben a Kbt.-ben írt feltételek bekövetkeznek.
Ajánlatkérő ajánlati felhívását a 2007. január 17-én közzétett hirdetményében részben helyesbítette.
Ajánlatkérő dokumentációt is összeállított, melyben határozta meg az ajánlatok benyújtásával szemben támasztott részletes formai és tartalmi követelményeket, kötelező formanyomtatványokat bocsátott az ajánlattevők rendelkezésére, továbbá ez tartalmazta a szerződés tervezetet és a műszaki dokumentációt is.
Az ajánlati dokumentáció 2/81. oldalán a I. cikkelyben ajánlatkérő beidézte és felhívta az ajánlattevők figyelmét a Kbt. 41. § (2) bekezdésére, a 70. § (1) bekezdésére, továbbá a 88. § (1) bekezdés f) pontjára, majd erre tekintettel kérte, hogy az ajánlatokat szigorúan az ajánlati felhívásban, a dokumentációban előírt formában és tartalommal dolgozzák ki, figyelemmel a Kbt. szabályaira is. Rögzítette, hogy: „A felhívástól vagy a dokumentációtól való bármilyen eltérés az ajánlat érvénytelenítését vonja maga után. Az ajánlattevő tegyen kifejezett nyilatkozatot ezen cikkely elfogadására vonatkozóan.” A dokumentáció II. cikkelyének 11.01. szakasza – 3/83-tól 6/81. oldalig – tartalmazta a dokumentációban alkalmazott egyes kifejezések értelmezését. 1.22) pontban, „Összeférhetetlenség” címszó alatt az ajánlatkérő az alábbiakat rögzítette: „A közbeszerzési eljárás előkészítése, a felhívás és a dokumentáció elkészítése során vagy az eljárás más szakaszában az ajánlatkérő nevében nem járhat el, illetőleg az eljárásba nem vonható be a gazdálkodó szervezet (a továbbiakban: érdekelt gazdálkodószervezet), illetőleg az olyan személy vagy szervezet, aki, illetőleg amely az érdekelt gazdálkodószervezettel munkaviszonyban vagy munkavégzésre irányuló egyéb jogviszonyban áll, az érdekelt gazdálkodószervezet vezető tisztségviselője vagy felügyelőbizottságának tagja, az érdekelt gazdálkodó szervezetben tulajdoni részesedéssel rendelkezik, a fent említett személy hozzátartozója. Ajánlattevők tegyenek nyilatkozatot ezen bekezdés elfogadására vonatkozóan, valamint arra vonatkozóan, hogy esetükben az összeférhetetlenség nem áll fenn.”
A dokumentáció II. cikkely II.04. szakasza alatt a 4.5) pont szabályozása vonatkozott a hiánypótlásra. Ebben ajánlatkérő fenntartotta a felhívásában megadott rendelkezéseit arra, hogy a hiánypótlást korlátozott körben biztosítja. A dokumentáció II. cikkely II.15. szakaszában az alábbiak szerint szabályozta ajánlatkérő az ajánlattevők közötti kapcsolattartást:
„15.1) Az eljárás lezárásáig minden, az eljárással összefüggő kapcsolattartásra kizárólag írásban kerülhet sor. Az ajánlatkérő és az eljáró visszautasít minden egyéb úton történő, személyes, telefonos vagy más, nem dokumentálható kapcsolattartási formát.
15.3) Az ajánlattevőknek a fenti szabályok megsértése esetén minden ebből eredő következményt viselni kötelesek.
15.4) A kapcsolattartás megkönnyítése érdekében az ajánlatnak tartalmaznia kell az ajánlattevő adataira vonatkozó nyilatkozatot az alábbi tartalommal:
a) név,
b) székhely,
c) postai cím, ahová az eljárás egésze alatt szükség esetén az ajánlatkérő a szükséges dokumentumokat eljuttathatja (amennyiben azonos a b) ponttal, úgy erre a tényre elegendő utalni),
d) telefon és fax-szám, amelyeken az ajánlatkérő az eljárás egésze alatt az ajánlattevővel szükség esetén a kapcsolatot tarthatja,
e) kapcsolattartó személy megnevezése, illetve a kapcsolattartó c) és d) pont szerinti adatai (amennyiben azonos a c) és d) pontban megadottakkal, úgy erre a tényre utalni kell).
15.5) Közös ajánlattétel esetén az 15.4) pontban meghatározott tartalomnak megfelelő nyilatkozatot a konzorciumra vonatkozóan kell megadni, melyen külön pontban fel kell tüntetni a konzorcium tagjainak nevét és székhelyét.”
A dokumentáció II. cikkely II.16) szakasza tartalmazza a közös ajánlattevőkre és a konzorciális szerződésre vonatkozó ajánlatkérői előírásokat.
A 16.1) pontban ajánlatkérő akként rendelkezett, hogy közös ajánlattétel esetén az ajánlattevőnek a konzorcium minősül és az ajánlattevőknek ezen szakaszban meghatározottak szerint kell megkötniük a konzorciális szerződést, továbbá az olvasólapon fel kell tüntetni a konzorciumi tagok nevét és székhelyét is. A 16.2) pontban a konzorciális szerződés tartalmi elemeiként az alábbiakat írta elő:
– a konzorciumban részt vevő felek nevét, székhelyét,
– a konzorcium nevét, székhelyét,
– a konzorciális szerződés célját (nyilatkozzanak arra vonatkozóan, hogy a közbeszerzési eljárásban együttes ajánlattevőként kívánnak részt venni és nyertességük esetén miként teljesítik a szerződést,
– nyilatkozzanak arra, hogy nyertességük esetén egyetemleges felelősséget vállalnak a szerződés teljesítésére,
– meg kell jelölni a konzorcium vezetőjét, valamint azokat a személyeket, azon személyt, aki a konzorcium nevében joghatályos nyilatkozatot tehet, aláírásra jogosult,
– a konzorcium nevében nyilatkozó személy aláírási és szignó mintáját csatolni kell.
A 16.4) pontban ajánlatkérő kikötötte:
„A konzorciális szerződésben meg kell jelölni annak a természetes, magyarul tárgyalási szinten tudó személynek az alábbi adatait, akivel az ajánlatkérő szükség esetén, mint a konzorcium képviselőjével a kapcsolatot tarthatja:
– név,
– cím, telefonszám, telefaxszám (vállalati, amelyen a kapcsolattartó elérhető),
– e-mail cím, mobiltelefonszám.”
A 16.5) pontban ajánlatkérő akként rendelkezett, hogy:
„Az ajánlatkérőnek és az eljárónak az ajánlattevővel való kapcsolattartása a közbeszerzési eljárásban kizárólag a konzorciumvezetőn keresztül valósul meg. Ajánlatkérő ennek megfelelően az eljárás során keletkezett iratokat az ajánlatok bontását követően kizárólag a konzorcium vezetőjének küldi meg.”
A dokumentáció V. cikkelye tartalmazta a szerződéses feltételeket. Ajánlatkérő tájékoztatta az ajánlattevőket arról, hogy a szerződés a FIDIC ún. „piros könyves” szerződéses feltételei alapján kerül aláírásra, mely átadásra került az ajánlattevőknek. Előírta, hogy az ajánlattevő(k) köteles(ek) az ajánlattal összhangban álló szerződéstervezetet csatolni az ajánlathoz. „Az ajánlattevőnek a „Szerződéses feltételeket” – a megrendelőre vonatkozó részek kivételével – kötelező kitölteniük”. Az ajánlati dokumentáció 36/81–47/81. oldalig tartalmazta az ajánlatkérő által elkészített szerződéses megállapodást. A szerződő felek közül a megrendelőre vonatkozó adatok kitöltésre kerültek, míg a vállalkozónál az alábbi adatok közlését kérte: cégjegyzékszám, székhely, adószám, statisztikai számjel, képviselő, telefon, telefax, E-mail, kapcsolattartó. A szerződéses megállapodás preambulumának 1.2) pontja tartalmazta az arra vonatkozó rendelkezést, hogy a „Megrendelő a közbeszerzési eljárása eredményét 200. ... hó ... napján kihirdette azzal, hogy a közbeszerzési eljárás nyertese a vállalkozó. Mivel a lefolytatott közbeszerzési eljárás során a megrendelő a vállalkozó ajánlatát fogadta el, ennek megfelelően a felek a 99. § (1) bekezdése értelmében a törvényes határidőn belül szerződést kötnek a jelen szerződéses megállapodás és a mellékletek (együttesen: Szerződés) feltételei szerint.” A szerződéses megállapodásban szabályozásra kerültek a felek jogai és kötelezettségei, a 3.1) pontban kellett megadni az ellenszolgáltatás összegét, a 4.1) pontban a teljesítés határidejét, az 5.1) pontban a jótállási kötelezettség időtartamát, a 6.8) pontban a meghiúsulási kötbér mértékét.
A szerződéses megállapodás 7.2) pontjában kérte ajánlatkérő megadni a vállalkozó kapcsolattartásra kijelölt személyeit és elérhetőségeiket az alábbiak szerint: név, postacím, telefon, mobiltelefon, telefax, E-mail, egyéb elérhetőség. A „szerződéses megállapodás” záró rendelkezése szerint: „Szerződő felek a jelen szerződést, amely 6 eredeti példányban készült, mint akaratukkal mindenben egyezőt, a létrehozására irányuló jogosultságuk birtokában írták alá és minden oldalt szignáltak.”
Az ajánlati dokumentáció 49/81–75/81. oldala tartalmazza a „különös feltételek”-et, melynek 1.1.3.7) alpontjában meg kellett adni a vállalt jótállási időszakot, 4.2) pontjában a jólteljesítési biztosíték összegét, 8.7) pontjában a késedelmi kötbér napi összegét.
A VI. cikkely szabályozása vonatkozik az ajánlat felépítésére. Ajánlatkérő előírta, hogy az ajánlat fedőlapját az olvasólapnak kell követnie. Az olvasólap tekintetében ajánlatkérő kötelező formanyomtatványt bocsátott az ajánlattevők rendelkezésére és kikötötte, hogy a mintában foglaltakon kívül semmilyen egyéb adatot nem tartalmazhat, mely alól kivétel a közös ajánlattétel, mely esetben fel kell tüntetni a konzorciumi tagok nevét és székhelyét. Az olvasólapon ajánlatkérő az alábbi adatok megadását kérte:
– az ajánlattevő(k) neve(i),
– az ajánlattevő(k) székhelye(i),
– vállalási ár (HUF), nettó, áfa, bruttó
– kedvezőbb teljesítési határidő (naptári nap),
– jótállás (hónap),
– jólteljesítési biztosíték mértéke (HUF),
– késedelmi kötbér (HUF/nap),
– meghiúsulási kötbér (HUF),
Az olvasólapot követően kellett megtenni a dokumentációban előírt nyilatkozatokat, ezek között az ajánlattevő adataira vonatkozó nyilatkozatot. Ajánlatkérő megadta, hogy az ajánlat I. kötetében mely fejezeteket kell kialakítani és az egyes fejezetekbe pontosan milyen nyilatkozatok, illetve igazolások csatolandók. A VI. fejezetben kérte ajánlatkérő az ajánlattevőknek az értékelési részszempontokra tett megajánlásait, azok alátámasztásaival.
Az ajánlat II. köteteként ajánlatkérő a szerződéstervezetet és mellékleteit határozta meg. Ehhez kapcsolódóan előírta: „Az ajánlattevő csatolja a kitöltött és cégszerűen aláírt szerződéses feltételeket, így a szerződéses megállapodást, különös szerződéses feltételeket – az általános szerződéses feltételeket ajánlattevőnek nem kell csatolnia ajánlatában.”
A VI.02. szakaszban ajánlatkérő egyéb, az ajánlat benyújtásával kapcsolatos előírásokat tett. A negyedik francia bekezdésben ajánlatkérő akként rendelkezett, hogy az ajánlattevő ajánlatában csatoljon összefoglaló táblázatot és/vagy nyilatkozatot arról, hogy az alkalmassági feltételeknek melyik referenciájával (referenciáival), illetve melyik szakemberével (szakembereivel) felel meg. A táblázat formájától kizárólag méretben, betűtípusban lehet eltérni, a táblázatban szereplő adatokat az ajánlattevő által készített táblázatnak tartalmaznia kell, de több adatot az nem tartalmazhat.
Ajánlatkérő 2007. január 19-én helyszíni konzultációt tartott és a feltett kérdéseket írásban megválaszolta.
Az ajánlattételi határidőre, 2007. február 2-ára az alábbi ajánlattevők nyújtották be az ajánlatukat:
– Győr–Gönyü VBK Konzorcium (vezetője: Viadom Építőipari Zrt., tagjai: Betonút Zrt., Közgép Zrt.)
– Strabag-Szentes Konzorcium (vezetője: Strabag Zrt., tagja: Szentesi Vasútépítő Kft.)
– SMR 2007 Konzorcium (vezetője: Swietelsky Kft., tagjai: Mávépcell Kft., Resonator Kft.)
– Vasmacska Konzorcium (vezetője: Vegyépszer Zrt., tagjai: Hídépítő Zrt., Montavia Kft.,)
– „GS–2007” Konzorcium (vezetője: Granit Hungária Kft., tagja: Subterra a.s.)
Az ajánlattevők nettó ajánlati árai 4 599 544 463 Ft és 11 131 843 014 Ft között voltak. A Győr–Gönyü VBK Konzorcium nettó ajánlati ára 5 695 711 000 Ft volt, míg a Strabag-Szentes Konzorcium nettó ajánlati ára 4 599 544 463 Ft volt.
A Strabag–Szentes Konzorcium ajánlatának 5. oldala tartalmazza az olvasólapot melyen megadásra kerül ajánlattevőként a Strabag-Szentes Konzorcium és közölve lett annak székhelye is. A konzorcium vezetőjeként a Strabag Építő Zrt.-t, míg tagjaként a Szentesi Vasútépítő Kft.-t jelölték meg, egyben közölték a vezető és a tag székhelyét is. Az olvasólap – ajánlatkérő előírásainak megfelelően -tartalmazta ajánlattevő vállalásait az ajánlati árra, a teljesítési határidőre, a jótállásra, a jólteljesítési biztosíték mértékére, a késedelmi kötbérre és a meghiúsulási kötbérre.
Az ajánlat 13. oldala tartalmazza a nyilatkozatot az ajánlattevő adatairól. Ezen az oldalon feltüntetésre kerültek a következő adatok: a konzorcium neve, székhelye, postai címe, telefon és faxszáma, a kapcsolattartó személye és telefonszáma, továbbá megadásra került e helyen is a konzorcium vezetője, a konzorcium tagja és mindkettőnek a székhelye.
Az ajánlat 31–33. oldala tartalmazza a nyilatkozatot a kizáró okokról, melynek utolsó bekezdésében rögzítésre került: „Kijelentjük továbbá, hogy cégünkkel kapcsolatban nem állnak fenn a Kbt. 10. §-ában közölt összeférhetetlenségi tényállások.”
Az ajánlat 635–639. oldala tartalmazza – az előírásoknak megfelelően – az összefoglaló táblázatot a referenciákról és a szakemberekről melyben – egyebek mellett – az alábbiak kerültek feltüntetésre:
– Az ajánlati felhívás III.2.3.–1/A) pontjára (legalább egy befejezett fővállalkozóként, vagy konzorciumi tagként teljesített építési beruházással kapcsolatos referencia, amelynek az értéke elérte a nettó 5 500 000 000 Ft-ot) a következő referenciát nevezte meg: MO autópálya keleti szektora, az M5 és 4-es főút közötti betonburkolatú szakasz munkálatainak kivitelezése 33 802 390 000 Ft.
– Az ajánlati felhívás III.2.3.–1/C) pontjára (legalább 9 km vasútépítési és/vagy vasútpálya-felújítási teljesítésre vonatkozó fővállalkozói, vagy konzorciumi tagként teljesített referencia) a következő referenciát nevezte meg: Vecsés és Üllő MÁV-állomások átépítése 11 786 m az ajánlati felhívás III.2.3.–1/D) pontjára (legalább egy útépítésre vonatkozó minimum nettó 1 000 000 000 Ft értékű fővállalkozói, vagy konzorciumi tagként teljesített referencia) a következő referenciát nevezte meg: 31–32. sz. főutak Jászberény elkerülő szakasza I. ütemének építési munkái 1 404 127 271 Ft.
Az ajánlat 439–441. oldala tartalmazza a Nemzeti Autópálya Zrt. által kiadott referencia igazolást, mely szerint a Kbt. 68. § (2) bekezdése szerint igazolja, hogy a Strabag Zrt. elvégezte az MO autópálya keleti szektora, az M5 és 4-es főút (29+500–42+200 km-szelvény) közötti betonburkolatú szakasz munkálatainak kivitelezését. A referenciaigazolás részletesen ismerteti a műszaki tartalmat, megadja az ellenszolgáltatás összegét, a teljesítés helyét és idejét.
Az ajánlat 447. oldala tartalmazza a MÁV Rt. Vezérigazgatóság EU Programigazgatóság által kiadott referencia igazolást, melyben közlésre került a Vecsés és Üllő MÁV-állomások átépítésére, mint referencia tevékenységre vonatkozóan, annak mennyisége, az ellenszolgáltatás összege, a teljesítés ideje és helye, a referenciaigazolás kiadása a Szentesi Vasútépítő Kft. részére történt. Az ajánlat 449–451. oldala tartalmazza a Magyar Közút Kht. Jász-Nagykun-Szolnok Megyei Területi Igazgatóság által kiadott referenciaigazolást a 31–32. sz. főutak Jászberény elkerülő szakasza I. ütem építési munkáira. Ebben kivitelező egységként a Strabag Rt. HD Direkciót tüntették fel, részletesen ismertették a műszaki tartalmat, a kivitelezés nettó értékét, a kivitelezés időtartamát.
A Strabag-Szentes Konzorcium ajánlatának 701–721. oldala tartalmazza a „Szerződéses megállapodás”-t.
A megállapodás bevezető rendelkezései körében a vállalkozó adatainál megadásra kerültek a Strabag Zrt., mint a konzorcium vezető cégének, továbbá a Szentesi Vasútépítő Kft., mint a konzorcium tagjának az alábbi adatai: cégjegyzékszám, székhely, adószám, statisztikai számjel, képviselő, telefon és telefaxszám, valamint a konzorcium vezető cége vonatkozásában az e-mail cím és a kapcsolattartó személye. Ezen szerződéses megállapodás kitöltésre került az ajánlattevő részéről: a 3.1) pont tartalmazta az ellenszolgáltatás összegét, a 4.1) pont a teljesítés határidejét, az 5.1) pont a jótállás időtartamát, a 6.8) pont a meghiúsulási kötbér mértékét. A szerződés 7.2.2) pontjában az ajánlattevő megadta a vállalkozó kapcsolattartásra kijelölt személyét és elérhetőségét az alábbi adatok közlésével: név, postacím, telefon, mobiltelefon, telefax, egyéb elérhetőség. A szerződéses megállapodást a konzorcium aláírta.
Az ajánlat 723. oldala tartalmazza a FIDIC általános szerződéses feltételeknek a dokumentáció szerinti egy oldalát, melyet az ajánlattevő szintén aláírt. 
Az ajánlat 725–751. oldala tartalmazza a különös feltételeket, melyet az ajánlattevő aláírt, ugyanakkor a következő pontokat nem töltötte ki: 1.1.3.7) Jótállási időszak időtartama
4.2) Jólteljesítési biztosíték mértéke
8.7) Késedelmi kötbér napi összege.
Ajánlatkérő 2007. február 6-án – az ajánlati felhívásában meghatározott keretek között – hiánypótlásra hívta fel valamennyi ajánlattevőt.
Ajánlatkérő 2007. február 7-én valamennyi ajánlattevő részére a Kbt. 85. §-ára hivatkozással tisztázó kérdést tett fel.
A STRABAG-Szentes Konzorcium felé ajánlatkérő 7 tisztázó kérdést adott meg, melyek közül az utolsó kettőben ténylegesen indokolást kért a vállalási ár nagyságára, a teljesítési határidőre.
Ajánlatkérő 2. és 5. tisztázó kérdése az alábbiakat foglalta magában:
,,2. Ajánlattevő mutasson rá ajánlatában, hogy a 439., 447., 449. oldalakon megadott referenciák hogyan tesznek eleget az ajánlati felhívás III.2.3) Műszaki, illetve szakmai alkalmasság igazolási módok 1. alpontja szerinti előírásnak, amely szerint a referenciának tartalmaznia kell a teljesítés formáját (fővállalkozás, alvállalkozás, konzorcium).
5. Ajánlatkérő mutassa be, ajánlatában hol található a konzorcium kapcsolattartóként megjelölt képviselője mobiltelefonszámának megjelölése”, melyhez kapcsolódóan ajánlatkérő hivatkozott az ajánlati dokumentáció 16.1) pontjának előírására.
Ajánlattevők az előírt határidőre pótolták az ajánlatkérő által kiadott hiánypótlási felhívás szerinti hiányokat, továbbá megadták a tisztázó kérdésekre, illetve indokolás kérésére vonatkozó válaszaikat.
A Strabag-Szentes Konzorcium ajánlatkérő 2. és 5. tisztázó kérdésére az alábbi válaszokat adta:
2. A referenciáink között felsorolt valamennyi munkára, így a pályázatunk 439. oldalán szereplő „M0 autópálya építési munkára”, a 449. oldalon szereplő „Jászberény elkerülő szakasz építési munkára”, illetve a 447. oldalán szereplő „Vecsés – Üllő MÁV-állomások átépítése” munkára is a jelenlegi konzorcium tagjai kötöttek szerződést.
A Kbt. 68. § (1) bekezdés a) pontja alapján, a 67. § (2) bekezdés a) pontja szerinti igazolást a „szerződést kötő másik fél” hivatott kiadni. Vagyis a referencia levél szerződést kötő másik fél általi alvállalkozó nem a pályázat kiírójával köti meg az építési szerződést és részére a megrendelő nem ad ki referencia igazolást.
5. A konzorciális szerződésben általunk kapcsolattartásra megjelölt személy hivatali telefonszáma, illetve telefaxszáma véleményünk szerint elégséges feltétel ahhoz, hogy a konzorcium elérhetőségét – és ezáltal az ajánlat érvényességét – biztosítsa, különös tekintettel arra, hogy az ajánlati dokumentáció II.15.1) pontja szerint az eljárás lezárásáig kapcsolattartásra kizárólag írásban kerülhet sor. A kapcsolattartó személy adatait a pályázati dokumentáció szerint több helyen is szerepeltetni kellett, így például az 5/VII. fejezetben benyújtott szerződéstervezetben melynek 7.2.2) pontja alatt (717. oldal) a kapcsolattartó személy mobiltelefon száma is olvasható.”
Ajánlatkérő 2007. február 16-án hirdette ki a közbeszerzési eljárást lezáró döntését. Az öt ajánlattevő közül négy ajánlatát érvénytelenné nyilvánította. A közbeszerzési eljárás nyertese a Győr–Gönyü VBK Konzorcium lett 5 695 711 000 Ft nettó ajánlati árral.
A másik négy ajánlattevő ajánlatát ajánlatkérő a Kbt. 88. § (1) bekezdés f) pontja alapján nyilvánította érvénytelenné.
A Strabag-Szentes Konzorcium ajánlatát az alábbi négy érvénytelenségi ok miatt nyilvánította érvénytelenné ajánlatkérő:
1. Az ajánlattevő ajánlatába a dokumentáció II.01. szakasz 1.22) bekezdésének rendelkezése ellenére nem csatolt összeférhetetlenségi nyilatkozatot. 
2. Az ajánlat II. kötetébe levő szerződéstervezet 730., 737. és 744. oldalai nincsenek kitöltve, mellyel ajánlattevő megsértette a dokumentáció VI.I) szakaszának rendelkezéseit.
3. Az ajánlat 439., 447., és 449. oldalán bemutatott referenciái hiányosak, nem tartalmaznak kifejezett nyilatkozatot a teljesítés formájára vonatkozóan, a tisztázó kérdésre adott válaszában ezen kifejezett nyilatkozatra nem tudott rámutatni, így megsértette az ajánlati felhívás III.2.3) pontjának 1. alpontját, melyben kérte a teljesítés formájának (fővállalkozás, alvállalkozás, konzorcium) a bemutatását a jogszabályi minimumon túl.
4. Az ajánlat 657. oldalán lévő konzorciális szerződésben nem található meg a kapcsolattartó mobiltelefonszáma, mely hiányosság a tisztázó kérdésre adott válaszából is egyértelműen megállapítható és ezzel az ajánlattevő megsértette a dokumentáció II.16.4) bekezdésének rendelkezését.
Ajánlatkérő két másik ajánlattevőnél – „GS-2007” Konzorcium és a Vasmacska Konzorcium – esetében is állapított meg olyan érvénytelenségi okot, amely a szerződéses megállapodás, a különös szerződéses feltételek kitöltésére, aláírására, teljességére vonatkozott. Az ajánlatkérő által megállapított Kbt. 88. § (1) bekezdés f) pontja szerinti érvénytelenségi okok többsége olyan, amely teljes körű hiánypótlás esetén pótolható hiány lenne.
A kérelmező 2007. február 22-én nyújtotta be a jogorvoslati kérelmét ajánlatkérőnek az ajánlatát érvénytelenné nyilvánító, valamint az eljárást lezáró döntése ellen. Kérte jogsértés megállapítását, az ajánlatát érvénytelenné nyilvánító, továbbá az eljárást lezáró ajánlatkérői döntés megsemmisítését, ideiglenes intézkedésként a közbeszerzési eljárás felfüggesztését, illetve az eljárást lezáró szerződés megkötésének megtiltását, valamint az ajánlatkérő kötelezését a jogorvoslati eljárás költségeinek a megtérítésére. A kérelmező álláspontja szerint ajánlatkérő jogellenesen, indokolatlanul, a Kbt. és az Európai Unió alapelveivel, általános jogelveivel – arányosság alapelve – ellentétesen alkalmazta a Kbt. 88. § (1) bekezdés f) pontjában meghatározott érvénytelenségi okot. A kérelmező szerint a Kbt. szabályozása és a közbeszerzés célja alapján az ajánlatok értékelésénél az ajánlatkérőnek a kizáró okokat, az ajánlattevő alkalmasságát, ajánlatának tartalmi és érdemi megfelelőségét szabad vizsgálni. A Kbt. és az unió alapelvi rendelkezéseivel ellentétes az, hogy jelentéktelen, tartalom nélküli, formai hibák miatt érvénytelenítenek ajánlatokat.
Az ajánlatkérő által megállapított érvénytelenségi okok sorrendjében a kérelmező még az alábbiakra is hivatkozott.
1. Előadta, hogy ajánlatkérő a dokumentáció II.01. szakasz 1.22) bekezdésében részlegesen idézte a Kbt. 10. §-ának rendelkezéseit az összeférhetetlenségre, továbbá a Kbt. szabályozásához képest ajánlattevőtől kért nyilatkozatot. A kérelmező számára félreértelmezhető volt ajánlatkérő ezen előírása, de annak érdekében hogy megfeleljen ajánlatkérő elvárásának, megtette a nyilatkozatát ajánlata 30. oldalán a kizáró okokról szóló nyilatkozatának utolsó bekezdésében. Utalt arra is, hogy ajánlatkérő e körben nem alkalmazta a hiánypótlást.
2. A kérelmező az ajánlatába becsatolt FIDIC mintaszerződést mint feltételrendszert laponként szignálta és cégszerű aláírásával ellátta, ugyanakkor annak 730., 737., és 740. oldalán három adat kitöltése elmaradt. Felhívta arra a figyelmet, hogy a kérelmező ezt a három adatot már közölte az olvasólapon, az értékelési résszempontokra tett vállalások részletes kifejtésénél az ajánlata 5., 673. és 675. oldalain. Erre tekintettel nem szolgálhat érvénytelenség alapjául az, hogy harmadszorra nem adta meg ezeket az adatokat, mivel ezen vállalási elemek az ajánlatkérő előtt ismertek voltak, azok a bontási jegyzőkönyvben is feltüntetésre kerültek, így ajánlata érdemi elbírálásának az adatok rendelkezésre állására tekintettel nem lett volna akadálya.
3. A kérelmező szerint jog- és iratellenes azon érvénytelenségi ok megállapítása, mely szerint az ajánlata 439., 447. és 449. oldalán bemutatott referenciái hiányosak, nem tartalmaznak kifejezett nyilatkozatot a teljesítés formájára vonatkozóan és erre a tisztázó kérdésre adott válaszával sem tudott rámutatni.
A kérelmező előadta, hogy a Kbt. 68. § (1) bekezdés a) pontja alapján a Kbt. 67. § (2) bekezdés a) pontja szerinti igazolást a szerződést kötő másik fél hivatott kiadni, melyből következően a referencialevélnek a szerződést kötő másik fél általi aláírása önmagában jelzi azt, hogy a teljesítés fővállalkozásban történt, hiszen az alvállalkozó nem a pályázat kiírójával köti meg az építési szerződést és részére a megrendelő nem ad ki referenciaigazolást. Utalt arra is, hogy a kifogásolt referenciaigazolások megfelelnek a törvényi követelményeknek, tartalmazzák a végzett tevékenységet, annak mennyiségét, az ellenszolgáltatás összegét, a szerződést kötő másik fél adatait és a szerződés pontos tárgyát. Megítélése szerint ajánlatkérő számára – az általa a tisztázó kérdésre megadott válasza alapján – egyébként sem okozhatott volna problémát ezen referenciák elfogadása, megerősítette, hogy fővállalkozásban végezte a referencia munkát.
4. A kérelmező szerint nem állapítható meg vele szemben jogsértés, jogkövetkezmény amiatt, hogy a konzorciális szerződésben a kapcsolattartó nevének, címének, hivatali telefonszámának és telefax számának közlésén túl nem adta meg a mobiltelefonszámát. A kérelmező a dokumentáció III.15.1) pontjára hivatkozott álláspontja alátámasztásaként, mely szerint a közbeszerzési eljárás lezárásáig kapcsolattartásra kizárólag írásban kerülhet sor és a mobiltelefon nem minősül írásbeli kapcsolattartásnak. A kérelmező hangsúlyozta azt is, hogy egyébként az ajánlata tartalmazza a kapcsolattartó személy mobiltelefonszámát, konkrétan az általa aláírt szerződéstervezet 7.2.2) pontjában.
A kérelmező indítványozta, hogy a Döntőbizottság a Kbt. 333. §-a alapján kezdeményezzen az Európai Bíróságnál előzetes döntéshozatali eljárást. Kifejtette, hogy álláspontja szerint fennállnak az előzetes döntéshozatali eljárás kezdeményezésének a feltételei. Indítványát a körben tette meg, hogy összeegyeztethető-e a közösségi szabályokkal a Kbt. 88. § (1) bekezdés f) pontjának rendelkezése. E körben hivatkozott arra, hogy a 2004/17/EK irányelv kimerítően szabályozza az egyes kizárás és alkalmassági indokokat, ez egy zárt rendszert alkot, a tagállamok nem jogosultak arra, hogy olyan kizárási okokat fogalmazzanak meg, amelyeket maga az irányelv nem említ, továbbá az uniós alapelvi rendelkezésekkel, bírósági eseti döntésekkel nem egyeztethető össze valamely ajánlat önkényes és formai hibák miatti érvénytelenné nyilvánítása.
A Döntőbizottság a jogorvoslati eljárás során tájékoztatta arról a feleket, hogy a Kbt. 334. § (1) bekezdése alapján, a jogorvoslati eljárás során a jogorvoslati kérelemben foglaltakon túl hivatalból is eljár. A jogorvoslati eljárás során a Döntőbizottság erre vonatkozóan kiadott tájékoztatását a 2007. március 13-án kelt okiratban pontosította az alábbiak szerint:
1) A Döntőbizottság hivatalból vizsgálja, hogy az ajánlati felhívás VI.3.2) pontjának a hiánypótlásra vonatkozó azon rendelkezése, melyben meghatározta, hogy a hiánypótlást „az ajánlati felhívás III.2.1) pontjában foglalt kizáró okok, kivéve a cégokmányt, az ajánlati felhívás III.2.2) pontban foglalt dokumentumok (nyilatkozatok, beszámolók, egyéb iratok), valamint oldalszámozás, szignálás, továbbá a becsatolásra kerülő dokumentumok (nyilatkozatok, egyéb iratok) sorrendjének vonatkozásában, továbbá az ajánlati felhívás III.2.3) pontjának 2. alpontjában foglalt dokumentumok tekintetében” biztosítja, azaz nem teljes körben, hanem részlegesen, megfelel-e a Kbt. hiánypótlásra vonatkozó szabályozásának, a Kbt. 83. §-ának, különösen a 83. § (1) és (2) bekezdése rendelkezéseinek.
A vizsgálat kiterjed az ajánlati dokumentáció 4.5.1) pontjának, valamint 4.5.3) pontjának azon előírásaira, mely szerint a hiánypótlást korlátozott körben, csak az ajánlati felhívásban meghatározott ajánlati elemekkel összefüggésben biztosítja.
2) A Döntőbizottság hivatalból vizsgálja, hogy az ajánlati dokumentáció II. cikkelyének II.01. szakasza 1.22) pontjában az ajánlatkérő által az összeférhetetlenség vonatkozásában megadott tájékoztatás, továbbá ezen pont utolsó fordulata, mely szerint „Ajánlattevők tegyenek nyilatkozatot ezen bekezdés elfogadására vonatkozóan, valamint arra vonatkozóan, hogy esetükben az összeférhetetlenség nem áll fenn” megfelel-e a Kbt. fentiekben hivatkozott rendelkezéseinek – Kbt. 1. § (1) és (2) bekezdése, 54. § (1) bekezdése, Kbt. 10. §-a, különösen annak (7) bekezdése előírásainak.
Ezzel összefüggésben ajánlatkérő azon dokumentációs előírásai (pl. dokumentáció 2/81. oldal I. cikkely utolsó bekezdésében foglaltak) amelyekben ajánlatkérő külön nyilatkozatokat kért a Kbt. egyes szakaszainak elfogadásáról, mennyiben egyeztethetők össze a Kbt. 1. § (1) és (2) bekezdésében meghatározott alapelvi rendelkezésekkel és a Kbt. 54. §. (1) bekezdésével.
3) A Döntőbizottság hivatalból vizsgálja, hogy az ajánlati dokumentáció II. cikkely, II.16. szakasz, 16.4) pontjának a kapcsolattartásra vonatkozó előírásai megfelelnek-e a Kbt. 1. § (1) és (2) bekezdésében meghatározott alapelvi rendelkezéseinek, a Kbt. 54. § (1) bekezdésnek. Különös tekintettel arra, hogy ajánlatkérő az ajánlati dokumentáció II. cikkely II.15) szakasz 15.4) és 15.5) pontjában már kérte konzorciumra vonatkozóan megadni az ajánlatkérővel történő kapcsolattartásra vonatkozó adatokat, ugyanakkor a konzorciumi szerződés a felek egymás közötti jogviszonyát szabályozza.
4) A Döntőbizottság hivatalból vizsgálja, hogy az ajánlati dokumentáció V. cikkelyének azon részét, mely szerint „Az ajánlattevőnek a „Szerződéses feltételeket” – a megrendelőre vonatkozó részek kivételével – kötelező kitölteniük”, továbbá az ajánlati dokumentáció VI. cikkelyének VI.01. szakaszában a II. kötet „Szerződéstervezet és mellékletei” alatt tett azon előírását, hogy „Az ajánlattevő csatolja a kitöltött és cégszerűen aláírt szerződéses feltételeket, így a Szerződéses megállapodást, különös szerződéses feltételeket”. A Döntőbizottság azt vizsgálja, hogy ajánlatkérő ezen előírásai mennyiben felelnek meg a Kbt. 1. § (1) és (2) bekezdésében meghatározott alapelvi rendelkezéseknek, a Kbt. 54. § (1) bekezdésében meghatározott előírásoknak, továbbá a Kbt.-ben a szerződés megkötésére vonatkozó 99. § (1) és (2) bekezdése szabályozásának. Meghatározható-e az ajánlat formai érvénytelenségi okaként a szerződéstervezet, a szerződéses feltételek kitöltésének, aláírásának hiánya.
Ajánlatkérő írásbeli észrevételében és tárgyalási nyilatkozatában kérte a jogorvoslati kérelem elutasítását, továbbá jogsértés hiánya miatt a hivatalbóli vizsgálati körben a jogorvoslati eljárás megszüntetését.
Ajánlatkérő a kérelmező jogorvoslati kérelme vonatkozásában előadta, hogy a Kbt. tételes és alapelvi rendelkezéseinek figyelembe vétele mellett állította össze ajánlati felhívását és dokumentációját, melyet a kérelmező nem támadott meg, illetve az érvénytelenség által érintett körben tisztázó kérdést sem tett fel. Ajánlatkérő szerint a jogalkotó az uniós irányelvi rendelkezéseket beépítette a Kbt. szabályozásába, melyre tekintettel előzetes döntéshozatali eljárás nem indokolt.
Ajánlatkérő szerint a közbeszerzési eljárásában nem sérültek az uniós irányelvek, illetve a Kbt. alapelvi rendelkezései, ajánlatkérő szabályozása minden egyes ajánlattevőre vonatkozott és ajánlatkérő az ajánlatukat azonos módon bírálta el.
Ajánlatkérő előadta, hogy a Kbt. 88. § (1) bekezdés f) pontja alapján történő érvénytelenné nyilvánítás megalapozottságának kérdése, illetve a kérelmező által hivatkozott alapelvek között nem áll fenn összefüggés, tekintettel arra, hogy a közbeszerzési eljárás kiírása, valamint az ajánlatok értékelése során ezen alapelvek érvényre jutottak.
Ajánlatkérő közölte, hogy a Kbt. szabályozása 70. § (1) bekezdése egyértelműen kimondja, hogy az ajánlatokat az ajánlati felhívásban és a dokumentációban meghatározott tartalmi és formai követelményeknek megfelelően kell elkészíteni és benyújtani. Ajánlatkérő a dokumentációjában a Kbt. felhatalmazása alapján döntési jogkörében szuverén módon meghatározta az ajánlatokkal szembeni formai követelményeket. Ajánlatkérő kifejezetten felhívta dokumentációja I. cikkelyében az ajánlattevők figyelmét arra, hogy az ajánlataikat szigorúan az ajánlati felhívásban és a dokumentációban előírt formában és tartalommal dolgozzák ki és ennek elfogadására külön nyilatkozatot is kért az ajánlattevőktől. Az ajánlatok érvényességének az ellenőrzése kiterjed arra is, hogy azok megfelelnek-e az ajánlatkérő által támasztott formai követelményeknek. A kérelmező által benyújtott ajánlat vizsgálata alapján az volt megállapítható, hogy a nevesített érvénytelenségi okok esetében nem felelt meg az ajánlat az ajánlatkérő által támasztott formai követelményeknek. 
1. Ajánlatkérő az első érvénytelenségi ok esetében előadta, hogy dokumentációja 11.01. szakasz 1.22) pontjában az összeférhetetlenségre tett előírásának abban az esetben felelt meg az ajánlattevő, ha egyrészt tesz egy arra vonatkozó kifejezett nyilatkozatot, hogy elfogadja a dokumentáció ezen pontjának szabályozását, azzal, hogy nem elegendő önmagában a dokumentáció ezen pontjára való hivatkozás, hanem szükséges vagy a pont teljes szövegének megismétlése, vagy hivatkozás arra, hogy az ezen pontban meghatározott összeférhetetlenségi szabályokat fogadja el az ajánlattevő. Másrészt arra kellett kifejezett nyilatkozatot tenni az ajánlattevőknek, hogy az esetükben az összeférhetetlenség nem áll fenn. A kérelmező az ajánlatában csak ezt az utóbbi nyilatkozatot tette meg, mely szerint nem áll fenn összeférhetetlenségi ok vele szemben. Így ajánlatkérő nem tekinthetett el attól, hogy az első nyilatkozat megtételének hiánya miatt ne nyilvánítsa formai okok miatt érvénytelenné a kérelmező ajánlatát.
2. Ajánlatkérő előadta, hogy a dokumentáció VI.01. szakaszában az ajánlat II. kötetére vonatkozóan megadott előírásai között egyértelműen rögzítette, hogy az ajánlattevőnek kitöltött és cégszerűen aláírt szerződéses feltételeket, így szerződéses megállapodást, különös szerződéses feltételeket kell az ajánlatába becsatolni, az általános szerződéses feltételek vonatkozásában rendelkezett akként, hogy azt nem kell becsatolni az ajánlatba. Ajánlatkérő közölte, hogy elvárását egyértelműen megfogalmazta, melynek nem felelt meg a kérelmező ajánlata, nem töltötte ki teljes körűen a szerződés tervezetet, így az érvénytelenné nyilvánításra megalapozottan került sor. Ajánlatkérő közölte, hogy annak nincs hatása az ajánlat érvényességére, hogy az ajánlat más részeiben egyébként megtalálhatók az ezen oldalakon hiányolt adatok. 
3. Ajánlatkérő előadta, hogy jogszerűen határozta meg a műszaki szakmai alkalmasság körében az alkalmasság igazolási módját, ezen belül azt, hogy a bemutatásnak a jogszabályi minimumon túl tartalmaznia kell a teljesítés formáját (fővállalkozás, alvállalkozás, konzorcium). A Kbt. 13. § (4) bekezdése lehetőséget ad szigorúbb követelmények megállapítására, továbbá a Kbt. 68. § (2) bekezdése biztosítja annak lehetőségét, hogy a referenciaigazolásban az ellenszolgáltatás összegén, a teljesítés idején és helyén, a teljesítés szerződésszerűségén túl további adatok megadását kérje. A kérelmező ajánlatába – konkrétan a 439., 447. és 449. oldalakon – becsatolt referenciaigazolások hiányosak voltak, nem tartalmaztak kifejezett nyilatkozatot a teljesítés formájára vonatkozóan. Ajánlatkérő előadta, hogy ezen referenciaigazolások tekintetében maga megállapította azok hiányosságát, formai meg nem felelőségét, a tisztázó kérdést arra tekintettel tette fel mégis a kérelmezőnek, hogy esetlegesen elkerülte volna ajánlatkérő figyelmét a kifejezett közlés. Ajánlatkérő megkapta a kérelmező válaszát, mely arra vonatkozott, hogy fővállalkozásban végezte a referencia munkákat (mely a kérelmező szerint kitűnt a szerződést kötő felek személyéből is), azonban az érvénytelenné nyilvánítástól nem tekinthetett el, mivel továbbra is fennállt a formai hiány.
4. Ajánlatkérő közölte, hogy nem tekinthetett el a negyedik érvénytelenségi ok megállapításától, mivel a dokumentációjában egyértelműen előírta, hogy a konzorciális szerződésnek tartalmaznia kell a kapcsolattartó személy mobiltelefonszámát és e helyen a kérelmező nem adta meg azt, így fennáll formai, a Kbt. 88. § (1) bekezdés f) pontja szerinti érvénytelenségi ok.
Ajánlatkérő álláspontja szerint a hivatalbóli vizsgálat körében sem állapítható meg vele szembeni jogsértés. Ajánlatkérő a hivatalbóli vizsgálati körökre az alábbi észrevételeket terjesztette elő:
1. Ajánlatkérő szerint a Kbt. 83. § (1) és (2) bekezdése alapján jogszerűen járt el akkor, amikor ajánlati felhívásában korlátozott körben biztosította a hiánypótlás lehetőségét. A Kbt. ezen szakaszainak sem nyelvtani, sem logikai, sem rendszertani értelmezéséből nem vonható le olyan következtetés, hogy ajánlatkérőnek teljes körben lett volna kötelezettsége a hiánypótlás biztosítása. Előadta, hogy a hiánypótlással kapcsolatosan ajánlatkérő háromféleképpen járhat el: nem biztosít rá lehetőséget, korlátozott körben biztosítja, vagy teljes körben biztosítja. Az Európai Unióból származó forrásból támogatott projektek esetében a Kbt. speciális rendelkezést tartalmaz, ugyanis ebben a körben kötelezően előírja a legalább egyszeri hiánypótlást, mely hiánypótlás a Kbt. 83. § (2) bekezdésében foglaltak alapján lehet korlátozott, vagy teljes körben biztosított.
Ajánlatkérő hivatkozott arra, hogy ajánlatkérői kompetenciába tartozik, mint alapjog az, hogy megadja, vagy elutasítja a hiánypótlás lehetőségét. Amennyiben európai uniós forrás esetén a jogalkotó teljes körben kívánta volna előírni a hiánypótlást ezzel korlátozta volna ajánlatkérő szabadságát és felelősségét, melyre tekintettel indokolt és szükséges az egyértelmű jogalkotói rendelkezés. A jogalkotó szabályozását az európai uniós forrásból támogatott közbeszerzések esetén csak a Kbt. 83. § (1) bekezdésének második mondata foglalja magába, melyet nem lehet kiterjesztően értelmezni úgy, mintha az a 83. § (2) bekezdésére is vonatkozna. Ajánlatkérő több alkotmánybírósági határozatra is hivatkozott annak alátámasztásaként, hogy a jogalkotónak kell világosan, egyértelműen konkrétan megfogalmaznia a normaszöveget, mely mellett biztosított az egységes jogalkalmazás. A kiterjesztő jogértelmezés nem pótolhatja a jogalkotást. Jelen esetben a Kbt. 83. § (1) bekezdés második fordulatában pedig a jogalkotó nem tette a normaszöveg részévé azt, hogy teljes körben köteles biztosítani a hiánypótlást európai uniós forrás esetében. Hivatkozott arra is, hogy a Kbt. 83. § (2) bekezdése vonatkozik a teljes körű hiánypótlásra, így a jogalkotónak a 83. § (1) bekezdése mindkét fordulatában kifejezetten utalnia kellett volna a teljeskörűségre. Ajánlatkérő szerint a Kbt. 83. § (1) bekezdésének felépítéséből, illetve a halmazszemléletből az a következtetés vonható le, hogy a közbeszerzési eljárások megkülönböztethetők akként, hogy melyekben van hiánypótlás, illetve, hogy melyekben nincs. Az uniós támogatásból megvalósított közbeszerzések abba a körbe tartoznak, ahol van hiánypótlás, azonban a jogalkotó által megadott szabályozás mellett nem került elvonásra ajánlatkérő azon rendelkezési jogosultsága, hogy a hiánypótlást milyen körben biztosítja.
Ajánlatkérő szerint a Kbt. miniszteri indokolása is alátámasztja hivatkozását, ugyanis ez a formai okból történő kizárás veszélyének csökkenthetőségéről és nem megszüntethetőségéről tesz említést.
Ajánlatkérő előadta, hogy az eddigi közbeszerzési gyakorlat, illetve az eddig a jogorvoslati eljárások során meghozott határozatok is azt támasztják alá, hogy ajánlatkérő jogszerűen jár el akkor is, amikor részlegesen biztosítja a hiánypótlás lehetőségét európai uniós forrásból megvalósított beszerzés esetén. Ajánlatkérő hivatkozott még a 2007–2013. időszakban az Európai Regionális Fejlesztési Alapból, az Európai Szociális Alapból és a Kohéziós Alapból származó támogatások felhasználásának általános eljárási szabályairól szóló 16/2006. (XII. 28.) MeHVM–PM együttes rendeletnek a 21. § (2) bekezdése szerinti szabályozására, mely szerint a kedvezményezettnek az ajánlati, a részvételi, illetve az ajánlattételi felhívás összeállításakor és az eljárás lefolytatása során biztosítani kell a kizáró okok és legalább a pénzügyigazdasági alkalmasság körében a teljes körű hiánypótlás lehetőségét. Ajánlatkérő szerint ezen együttes rendelet szabályozása az általa kifejtetteket támasztja alá.
2. Ajánlatkérő megítélése szerint mind az összeférhetetlenségre megadott szabályozása, mind a Kbt. egyes szakaszainak elfogadására előírt nyilatkozattételi kötelezettség összhangban van a Kbt. 1. § (1) és (2) bekezdésével, az 54. § (1) bekezdésével, továbbá a Kbt. 10. §-ának rendelkezéseivel.
Ajánlatkérő szerint alapelvi sérelem nem következhet be ezen előírásai miatt, miután azok minden ajánlattevővel szemben azonosan érvényesültek, az ajánlattevőket ugyanazon jogok illették, illetve kötelezettségek terhelték. Ajánlatkérő szerint a Kbt. 54. § (1) bekezdése ajánlatkérő mérlegelési körébe utalja azt, hogy a Kbt-ben kifejezetten nem nevesítetteken kívül mit tart olyan fontosságúnak, szükségesnek, hogy arra vonatkozóan a dokumentációban szabályozást tegyen, a Kbt. tartalmi korlátot nem állít fel a dokumentációra. Ajánlatkérő szerint a Kbt. 54. § (1) bekezdése törvényi felhatalmazást ad számára, a külön nyilatkozatok előírása ezen jogszabályi felhatalmazás alapján történt. A külön nyilatkozatokkal a Kbt. egyes, számára kiemelten fontos rendelkezését idézte, illetve az ajánlat összeállításához kiemelten fontos figyelmeztetéssel élt.
Ajánlatkérő előadta, hogy a Kbt. 54. § (1) bekezdésének felhatalmazása alapján tette meg dokumentációja II.01. szakasz 1.22) bekezdésének elfogadására, valamint az összeférhetetlenség fenn nem állására vonatkozó nyilatkozat megtételének előírását. Ennek indoka az, hogy ajánlatkérő el tudja dönteni az ajánlattevőkről, hogy részt vettek-e az eljárás előkészítésében. Ajánlatkérőnek a bevont szakértők, tervezők, alvállalkozók összeférhetetlenségi státuszáról nem lehet tudomása, így jogos igény részéről az összeférhetetlenségről szóló nyilatkozat megkövetelése. Amennyiben fennáll az összeférhetetlenség, ajánlatkérő kötelessége az adott ajánlattevő kizárása a közbeszerzési eljárásból.
3. Az ajánlatkérő előadta, hogy dokumentációjában valóban több helyen kérte az ajánlattevő kapcsolattartási adatainak a megadását, azonban azok részben eltérő célt szolgáltak. A dokumentáció II. cikkely II.15. szakasz 15.4) és 15.5) pontja alapján kitöltött két adatlapnak az ajánlat elején történő csatolása szolgált a közbeszerzési eljárás során az ajánlatkérővel történő kapcsolattartás megkönnyítésére. Ajánlatkérő nem vitatta, hogy a dokumentáció II.16. szakasza 16.4) pontjában a konzorciális szerződésben megtett kapcsolattartási előírás részben átfedi a II.15. szakasz 15.4) és 15.5) pontjában megadott szabályozását. A különbség az, hogy a teljesítés során az azonnali kommunikációhoz ajánlatkérő fontosnak tartotta más adatok megadását is. Ez azonban sem alapelvi sérelemmel nem jár, sem nevesített jogszabályi tiltásba nem ütközik. Ajánlatkérő érdeke, hogy a teljesítés során a kapcsolattartás azonnali és zökkenőmentes legyen és ezért követelte meg az ajánlattól független önálló okiratban, a konzorciális szerződésben a további adatokat. 
Ajánlatkérő közölte, hogy ezen túlmenően a V. cikkely Szerződése feltételek, szerződéses megállapodás 7.2) pontjában szükségesnek tartotta a kapcsolattartás szabályozását, mely kiemelkedően fontos azáltal, hogy a teljesítés során adottak legyenek a kapcsolattartási pontok. Utalt arra, hogy bár a szerződés az ajánlat része, később a szerződéskötést követően, mint önálló okirat szabályozza a felek jogviszonyát.
4. Ajánlatkérő álláspontja szerint a Kbt. 1. § (1) és (2) bekezdése, valamint a Kbt. 54. § (1) bekezdése alapján jogszerűen követelte meg azt, hogy a szerződéstervezetet töltsék ki és írják alá, melynek elmaradása formai érvénytelenségi okot eredményez. Ezen előírása megítélése szerint nem ellentétes a Kbt. 99. § (1) és (2) bekezdésének szabályozásával. Az ajánlattevőknek a Kbt. 70. § (1) bekezdése alapján kifejezett nyilatkozatot csak az ajánlati felhívás feltételeire, a szerződés teljesítésére és a kért ellenszolgáltatásra kell tenni, melyhez képest a teljes szerződéses feltételrendszer cégszerű aláírással történő elfogadása nem ugyanazon tartalmi elemek elfogadását jelenti.
Hivatkozott arra is, hogy több szempontból is előnyös a teljes szerződéses feltételrendszernek cégszerű aláírással történő elfogadásának megkövetelése. Ajánlatkérő ezáltal elkerüli annak kockázatát, hogy a szerződéskötést megelőzően a felek között a szerződés tartalmi elemeire vita alakuljon ki, vagy, hogy a nyertes ajánlattevő vállalása ellenére még se írja alá a szerződést. Amennyiben ajánlatkérő nem ezt az eljárási módot alkalmazza nem garantált, hogy a nyertes ajánlattevő ténylegesen alá is írja a szerződést és akkor ajánlatkérő csak az ajánlati biztosíték összegének kétszeresét követelheti, egyéb kárigénnyel nem léphet fel. Szemben azzal, ha a nyertes ajánlattevő az ajánlatában aláírta a szerződést, további jogkövetkezményeket is alkalmazhat, a szerződésnek az ajánlatkérő általi aláírását követően – abban az esetben, ha a szerződéses kötelezettségeit nem teljesíti az ajánlattevő –, a Ptk. 312. §-a, illetve 299. §-a alapján teljes kárigényét érvényesítheti.
Ajánlatkérő felhívta arra is a figyelmet, hogy ajánlatkérőnek kötelezettsége volt az, hogy az ajánlatok bírálatát az ajánlati felhívásának és a dokumentációjának rendelkezései alapján végezze el, függetlenül attól, hogy azok jogsértőek vagy jogszerűek-e, mivel a jogvesztő határidőn belül egyik ajánlattevő sem kifogásolta azokat.
Ajánlatkérő bejelentette, hogy a jogorvoslati eljárásra tekintettel az eljárást lezáró szerződés megkötését a Döntőbizottság érdemi határozatának meghozataláig elhalasztotta.
Kérelmező képviselője a hivatalbóli vizsgálat vonatkozásában előadta, hogy felesleges és szükségtelen a Kbt. szabályozása elfogadásának megkövetelése az ajánlattevőtől az összeférhetetlenség vonatkozásában. A Kbt. 10. §-a ajánlatkérő kötelezettségét állapítja meg az összeférhetetlenség betartására, a kérelmező ajánlatában arra tekintettel tette meg a nyilatkozatát, mert esetében nem áll fenn az összeférhetetlenség. A kérelmező megítélése szerint uniós támogatásból történő közbeszerzések esetén a Kbt. előírása alapján kötelező a hiánypótlás biztosítása.
Egyéb érdekeltként a Vegyépszer Zrt. írásbeli észrevételében és tárgyalási nyilatkozatában kifejtette, hogy a Kbt. 83. § (1) és (3) bekezdése rendelkezéseinek összevetéséből az a következtetés vonható le, hogy a jogalkotó kötelezően írta elő hiánypótlás biztosítását uniós támogatásból megvalósuló közbeszerzések esetében.
Megítélése szerint a Kbt. 83. §-ának strukturális felépítéséből egyértelműen megállapítható, hogy ajánlatkérő előírásai mire terjedhetnek ki. A Kbt. 83. § (1) bekezdésének első fordulata vonatkozik arra, amikor biztosítja ajánlatkérő rendelkezési jogát a hiánypótlás körében, ennek szabályozását adja meg a jogalkotó a Kbt. 83. § (2) bekezdésében. A Kbt. 83. § (1) bekezdésének első mondatában csak arra az esetre adta meg a jogalkotó ajánlatkérő szabályozási jogosultságát a teljes körre, illetve részlegességre, amennyiben ajánlatkérőnek fennáll a rendelkezési jogosultsága a hiánypótlás vonatkozásában. Ehhez képest a Kbt. 83. § (1) bekezdés második fordulata már azt juttatja kifejezésre, hogy amikor nem áll fenn az ajánlatkérő rendelkezési joga a hiánypótlásra, hanem helyette átvette azt a jogalkotó és általánosan kötelező előírást tett arra, hogy uniós támogatásból történő közbeszerzések esetén köteles biztosítani a hiánypótlást az ajánlatkérő.
Ajánlatkérő a Kbt. 83. § (1) bekezdés második fordulata alapján jogsértően szűkítette a hiánypótlás lehetőségét. A Kbt. 83. § (2) bekezdésére tekintettel a hiánypótlás magában foglalja a kizáró okokkal kapcsolatos, az alkalmassággal kapcsolatos és az ún. egyéb dokumentumokkal kapcsolatos hiányok, illetve hiányosságok pótlását, de kiterjed a formai hiányok, hiányosságok pótlásának lehetőségére is. Ajánlatkérő ettől jóval szűkebb körben tette lehetővé a hiánypótlást és az egyéb dokumentumok tekintetében azt kizárta. Az ajánlatok elbírálásáról készített összegzésben feltüntetett hiányosságok mind abba a körbe estek, melyek a hiánypótlás körében pótolhatók lettek volna. Megítélése szerint a hiánypótlás csorbítása sértette a verseny tisztaságát, nyilvánosságát, valamint az esélyegyenlőségre, egyenlő elbánásra vonatkozó alapelvi rendelkezések érvényesülését.
Írásbeli beadványában észrevételezte továbbá, hogy megítélése szerint ajánlatkérő a kiegészítő tájékoztatása során módosította a dokumentációjának előírásait, illetve a lehetővé tett körben nem megfelelően biztosította a hiánypótlás teljesítését.
Egyéb érdekeltként a Hídépítő Zrt. írásbeli észrevételében egyetértett a jogorvoslati kérelemben foglaltakkal, az eljárást lezáró döntés megsemmisítésére irányuló indítvánnyal.
A Döntőbizottság megállapította, hogy ajánlatkérő a Kbt. IV. fejezete szerinti nyílt közbeszerzési eljárást indított és folytatott le.
A Döntőbizottság a jelen jogorvoslati eljárás során a jogorvoslati kérelem, illetve a hivatalbóli vizsgálat körében jelentkező és eldöntendő kérdésekre tekintettel szükségesnek tartja az alábbiak kiemelését. Ajánlatkérő – fentiekben ismertetett – írásbeli észrevételében és tárgyalási nyilatkozatában azt hangsúlyozta, hogy a Kbt. szabályozása mellett fennáll a jogi felhatalmazása arra, hogy az általa összeállított dokumentációban szabadon meghatározza az ajánlatok benyújtásával szemben támasztott formai követelményeit, további kifejezett nyilatkozatokat követeljen meg, így a dokumentációjában elvárt nyilatkozattételi kötelezettségek meghatározására jogszerűen került sor.
A Döntőbizottság erre tekintettel ítélte szükségesnek annak hivatalbóli vizsgálatát, hogy a Kbt. kógens szabályozása ténylegesen tartalmaz-e felhatalmazást erre, vagy ajánlatkérő számára korlátokat határoz meg arra vonatkozóan, hogy a dokumentációjában milyen előírásokat tehet meg. E kérdés arra tekintettel bír különös relevanciával, hogy ezen ajánlatkérő által szabadon meghatározott követelmények – amennyiben a benyújtott ajánlat annak nem megfelelő – egyben az ajánlat érvénytelenségét eredményezik, az adott ajánlattevő kizárását a közbeszerzési eljárásból és a versenyből, ezért az ajánlattevő egyben elesik a nyertesség lehetőségétől. Figyelemmel arra is, hogy a Döntőbizottság szerint a jogalkotó saját hatáskörében tartotta fenn azon okok meghatározását, melyek az ajánlatok érvénytelenségét okozhatják [Kbt. 88. § (1)–(4) bekezdés], ez egyben törvényi szinten meghatározott garanciális rendelkezés is.
A Döntőbizottság jogi álláspontja szerint az alábbi indokokra tekintettel nem fogadható el az, hogy ajánlatkérő saját belátása szerint írhatna elő a Kbt. és végrehajtási rendeletei által meghatározott körön kívüli további nyilatkozatokat. A közbeszerzési törvény kötelezően meghatározott keretek között írja elő a közbeszerzési eljárás lefolytatását, a nyertes személyének a kiválasztását. A Kbt. az ehhez vezető közbeszerzési eljárási cselekményeket kógensen és részletesen szabályozza. Jelen esetben ajánlatkérő nyílt közbeszerzési eljárást folytatott le. A nyílt közbeszerzési eljárás meghatározó része az ajánlati felhívás, melyet a Kbt. 49. §-a alapján külön jogszabályban meghatározott minta szerint kell elkészíteni, ebből és a Kbt. tételes rendelkezéseiből következően jogszabály által meghatározott az ajánlati felhívás tartalma, mely egyebek mellett magában foglalja: a közbeszerzés tárgyát, mennyiségét, többváltozatú ajánlattétel, illetve a rész ajánlattétel lehetőségét, az ellenszolgáltatás teljesítésének feltételeit, biztosíték nyújtását, teljesítési feltételeket, részvételi feltételeket, alkalmassági követelményrendszert, bírálat szempontját, a szerződéskötés tervezett időpontját, továbbá ajánlatkérőnek a felhívásban lehetősége van az egyéb formai és tartalmi feltételek előírására is.
Az ajánlati felhívás ezen részletes és kötelező tartalmi szabályozás alapján az állapítható meg, hogy annak alapján már a felhívásban megadásra kerültek mindazon a közbeszerzési eljárás során releváns és figyelembevételre kerülő elemek, amelyek alapján ajánlatkérő megvizsgálhatja azt, hogy az ajánlattevők megfelelnek-e a Kbt. által előírt részvételi feltételeknek, az alkalmassági követelményeknek, kiválasztható a bírálati szempont alapján a nyertes ajánlat. A jogalkotó ezen követelmények meghatározására a nyilvánosan közzétételre kerülő hirdetményi formát határozta meg.
A Kbt. 54. §-a tartalmazza a közbeszerzési eljárás másik fontos dokumentumára, a dokumentációra vonatkozó előírásokat. A Döntőbizottság álláspontja szerint tekintettel arra, hogy a Kbt. szabályozása a fentiek szerint meghatározta az ajánlati felhívás kötelező tartalmi elemeit, különös körültekintéssel kell azt vizsgálni, hogy ajánlatkérő milyen szabályozást állapíthat meg a dokumentációjában.
A Kbt. 54. § (1) bekezdése szerint ajánlatkérő – a megfelelő ajánlattétel elősegítése érdekében is – dokumentációt köteles készíteni, mely egyebek mellett tartalmazza a részletes szerződési feltételeket, vagy a szerződés tervezetet.
A Kbt. ezen szakasza a megfelelő ajánlattétel elősegítéséről rendelkezik, mely megfogalmazás nyelvtani és tartalmi értelmezéséből az a következtetés vonható le, hogy a felhívásban már meghatározott alapvető feltételek betartásának megvalósítását szolgálja a dokumentáció, azaz az ajánlat sikeresebb összeállítását célozza. Az ajánlati felhívásra vonatkozó szabályozás és ezen szakasz összevetése is azt támasztja, hogy ajánlatkérő nem kapott felhatalmazást arra, hogy az ajánlattevőkkel szemben jogosult lenne saját elhatározása alapján további követelményeket meghatározni. A Kbt. szabályozásában még a felhívás vonatkozásában pontosan meghatározta azon kereteket, amelyek között ajánlatkérő megállapíthatja előírásait (pl. kizáró okok, alkalmassági feltételek), erre tekintettel a Kbt. 54. § (1) bekezdésének azon rendelkezése, hogy „a megfelelő ajánlattétel elősegítése” érdekében köteles dokumentációt készíteni semmiképpen nem minősíthető felhatalmazásnak arra, hogy ajánlatkérő többletkötelezettségeket állapítson meg.
Ezt erősíti meg az, hogy a Kbt. egyes tételes rendelkezései miként határozzák meg a dokumentáció tartalmát [pl. Kbt. 54. § (1) bekezdése részletes szerződési feltételek vagy szerződéstervezet, 57. § (5) bekezdése a bírálat módszerének részletes ismertetése, 58. § (1) bekezdése a közbeszerzés tárgyára vonatkozó műszaki leírás], továbbá a végrehajtási jogszabályok is megállapítanak – konkrétan meghatározott körre – a dokumentáció tartalmi elemeire vonatkozó szabályozást [pl. az építési beruházások közbeszerzésekkel kapcsolatos részletes szabályairól szóló 162/2004. (V. 21.) Korm. rendelet 7–8. §-a].
A Döntőbizottság – a fentiek tükrében – először a hivatalbóli kiterjesztés 2., 3. és 4. pontjában jelzetteket vizsgálta meg.
A hivatalbóli vizsgálat 2. pontja vonatkozásában a Döntőbizottság az alábbiakat állapította meg:
A Döntőbizottság álláspontja szerint ajánlatkérő a Kbt. kógens rendelkezéseivel ellentétesen határozta meg az ajánlati dokumentációja II. cikkelye II.01. szakasz 1.22) pontjában azon követelményét, hogy „az ajánlattevők tegyenek kifejezett nyilatkozatot ezen bekezdés elfogadására vonatkozóan, valamint arra vonatkozóan, hogy esetükben az összeférhetetlenség nem áll fenn”.
A Kbt. 8–10. §-a határozza meg az ajánlatkérő nevében eljáró és az eljárásba bevont személyekkel, szervezetekkel kapcsolatos előírásokat, az összeférhetetlenségi rendelkezéseket. A Kbt. ezen szakaszainak címéből és tételes rendelkezéseiből is megállapítható, hogy a szabályozás az ajánlatkérőre és a nevében eljáró, általa bevont személyekre, szervezetekre vonatkozik. Így e rendelkezések rájuk állapítanak meg kötelezettséget, az ajánlatkérőre és a nevében eljáró, általa bevont személyekre. Egyértelműen kimondja a Kbt. 10. § (7) bekezdése azt, hogy az ajánlatkérő nevében eljáró, illetőleg az eljárásba bevonni kívánt személy, vagy szervezet köteles írásban nyilatkozni arról, hogy vele szemben fennáll-e az e § szerinti összeférhetetlenség. E rendelkezésből megállapítható, hogy maga a Kbt. ír elő nyilatkozattételi kötelezettséget, azonban nem az ajánlattevőkre általános jelleggel, hanem az ajánlatkérő nevében eljáró, illetőleg általa bevonni kívánt személyre, illetve szervezetre vonatkozóan. Továbbá nem követeli meg azt a Kbt., hogy a nyilatkozattételi kötelezettségük külön terjedjen ki a Kbt. 10. §-ának elfogadására. A jogszabályok kötelező rendelkezéseinek elfogadására nyilatkozat nem is szükséges, miután azok anélkül is kötelezik a közbeszerzési eljárások résztvevőit.
E kógens szabályozással ellentétes ajánlatkérő dokumentációban tett – fentiekben idézett – fordított tartalmú kötelezettséget és nyilatkozatot előíró szabályozása. A jogalkotói szabályozás indoka is egyértelmű, az ajánlatkérő az, aki pontosan ismeri a közbeszerzési eljárása előkészítésében, felhívása, dokumentációja elkészítése során vagy az eljárása más szakaszában részt vevő személyeket, szervezeteket. Ezt egyértelműen alátámasztja a Kbt. ezen szakaszához fűzött miniszteri indokolás. Így ajánlatkérő a Kbt. 10. § (7) bekezdését megsértve követelte meg azt, hogy az ajánlattevők egyrészt külön fogadják el a Kbt. 10. §-ának általa szűkítetten beidézett rendelkezését, másrészt tőlük kért nyilatkozatot az összeférhetetlenség fenn nem állásáról. 
A Kbt. szabályozása maga biztosítja azt, hogy annak betartása esetén – ne következzen be az összeférhetetlenség. Ugyanis egyrészt megköveteli az ajánlatkérő nevében eljáró, illetőleg az eljárásba bevonni kívánt személyektől, szervezetektől a nyilatkozatot az összeférhetetlenség fenn nem állására, másrészt a Kbt. 10. § (2) és (4) bekezdése szerinti esetekben pedig távolmaradási nyilatkozat megtételét írja elő. A Kbt. 10. § (8) bekezdése pedig meghatározza azt, hogy amennyiben az eljárásban az ajánlatkérő nevében eljáró, illetőleg bevonni kívánt személyek, szervezetek megsértik a megtett nyilatkozatukban foglaltakat, annak jogkövetkezménye az, hogy az érintett személy, illetve szervezet nem lehet ajánlattevő, vagy alvállalkozó.
A Kbt. 6. § (1) bekezdése és 7. § (1) bekezdése alapján az ajánlatkérő kötelezettsége a közbeszerzési eljárása írásbeli dokumentálása, mely kiterjed a nevében eljáró, illetőleg az eljárásba bevont személyekre, szervezetekre, azok felelősségi körére is. Így a Kbt. szabályozása megteremti az arra vonatkozó jogi keretet, mely mellett megnyugtatóan tud ajánlatkérő állást foglalni az ajánlatok elbírálása során arról, hogy felvetődhet-e, illetve felvetődik-e a Kbt. 88. § (1) bekezdés c) pontja alkalmazásának a lehetősége, szükségessége. Amennyiben ajánlatkérő betartja a Kbt. rá vonatkozó kötelező előírásait, úgy az ezzel kapcsolatos írásbeli dokumentumok, nyilatkozatok a nevében eljáró, illetőleg bevont személyekről, szervezetekről a rendelkezésére állnak. Így az ajánlatkérő által hivatkozott indok sem áll fenn az egyébként jogsértő előírás megtételére. Megjegyzendő az is, hogy a Kbt. 88. § (1) bekezdés c) pontja kifejezetten a Kbt. 10. §-ára utal vissza, mely 10. § viszont – miként azt a fentiekben bemutatta a Döntőbizottság – az ajánlatkérő, illetőleg az általa bevont, nevében eljáró személyek, szervezetek vonatkozásában állapít meg kötelezettséget.
A Döntőbizottság a fentiekkel egyezően ítélte meg azt, hogy ajánlatkérő a dokumentációjában több esetben (pl. dokumentáció 2/81. oldal I. cikkely utolsó bekezdésében foglaltak) külön nyilatkozatokat kért a Kbt. – egyébként mindképpen kötelező és alkalmazandó – rendelkezéseinek elfogadására. Egyrészt erre vonatkozóan nem ad felhatalmazást számára sem a Kbt. tételes rendelkezése, sem a Kbt. 54. § (1) bekezdése. A Kbt. 70. §. (1) bekezdés második fordulata azt mondja ki, hogy ajánlatnak tartalmaznia kell különösen az ajánlattevő kifejezett nyilatkozatát a felhívás feltételeire, a szerződés teljesítésére és a kért ellenszolgáltatásra. Ezen nem taxatív felsorolásban meghatározott elemek mindegyike a konkrét közbeszerzési eljárásra vonatkozik, annak felhívására, az ajánlat tartalmi elemeire, a teljesítésre. Így a „különösen” kitétel alkalmazása mellett az a jogszabályok rendelkezéseinek elfogadására nem alkalmazható. Ezt maga a jogalkotó is előírhatta volna, de ő ezt szükségtelennek ítélte. Az pedig végképp nem indokolható, hogy a Kbt. – egyébként számos releváns kötelező rendelkezése közül – ajánlatkérő miért csak ezeket emelte ki (pl. a Kbt. 88. § (1) bekezdésében meghatározott érvénytelenségi okok közül csak az f) pontot). Ajánlatkérő előírásait a dokumentációjában tette meg, melyre a Kbt. – figyelemmel a fentiekre – nem hatalmazta fel, ez a megfelelő ajánlattétel elősegítése körébe nem sorolható.
A hivatalbóli vizsgálat 3. pontja vonatkozásában a Döntőbizottság az alábbiakat állapította meg:
A Döntőbizottság megítélése szerint az ajánlatkérő részére benyújtandó ajánlat szerves és alapvető eleme, hogy az ajánlattevő, illetve a közös ajánlattevők, a konzorcium közölje a saját azonosítási adatait (pl. név, székhely, cégjegyzékszám, statisztikai számjel, adószám), továbbá tájékoztassa ajánlatkérőt az elérhetőségi lehetőségeiről, melyhez kapcsolódóan megadja a kapcsolattartó személyét is. A közbeszerzési eljárás lefolytatása során ugyanis több okból szükséges lehet ajánlatkérő és az ajánlattevő közötti kapcsolattartás (pl. kiegészítő tájékoztatás megküldése, hiánypótlás, tájékoztatás eredményhirdetés elhalasztásáról).
Jelen esetben ajánlatkérő dokumentációjának vizsgálata alapján megállapítható, hogy ajánlatkérő az ajánlattevőktől az ajánlatukban négy helyen (dokumentáció II. cikkely II.15. szakasz 15.4), 15.5) pont; II.16. szakasz 16.4), 16.5) pont; V. cikkely szerződéses megállapodás vállalkozó adatai, továbbá 7.2) pont vállalkozó kapcsolattartásra kijelölt személyei és elérhetősége) várta el, hogy megadják az adataikat, az elérhetőségeiket, a kapcsolattartó személyét. Ajánlatkérő szabályozása olyan szempontból is figyelmet érdemlő, hogy egymástól eltérően kérte a kapcsolattartási adatok közlését. 
A dokumentáció II.15. szakaszának címe: „Kapcsolattartás”, melyből az a következtetés vonható le, hogy ajánlatkérő az ezen szakaszban meghatározottak szerint kívánta megállapítani a közbeszerzési eljárása befejezéséig az ajánlatkérő és az ajánlattevők közötti kapcsolattartás szabályait. A 15.1) pontban hivatkozott is arra, hogy ez az eljárás lezárásáig irányadó, mely természetes rendelkezés, mivel a közbeszerzési eljárás befejezését, az eljárást lezáró szerződés megkötését követően a felek között kapcsolatot maga a megkötött szerződés szabályozza.
Ajánlatkérő a II.15. szakaszban rögzítette a kapcsolattartás módját, azt kizárólag írásban tette lehetővé. A 15.4) és 15.5) pontban pontosan közölte, hogy milyen adatokat tart szükségesnek a kapcsolattartáshoz. Erre tekintettel kérte az ajánlattevő(k)nek, illetve a konzorcium adatainak a közlését, ezen belül az e) pontban a kapcsolattartó személyének, postai címének, telefon- és telefax-számának a megadását. A 15.4.c) pontban ajánlatkérő akként rendelkezett, hogy meg kell adni azt a postai címet, ahová az eljárás egésze alatt szükség esetén az ajánlatkérő a szükséges dokumentumokat eljuttathatja. E pontokban foglaltak irányadóak a 15.5) pont alapján a konzorciumra is.
A dokumentáció ez követő II.16. szakaszának címe: „Közös ajánlattevőkre vonatkozó előírások”, ugyanakkor előbbiekhez képest e szakasz is tartalmaz az előzőekkel ellentétesen a kapcsolattartásra vonatkozó szabályozást. A dokumentáció 16.2) pontja határozza meg a konzorciális szerződés kötelező tartalmi elemeit. E vonatkozásban hangsúlyozni kell, hogy a konzorciális szerződés a közös ajánlattevők által megkötött, alapvetően a kettejük jogviszonyát szabályozó megállapodás. A 16.2.e) és f) pontban ajánlatkérő kérte a konzorcium vezetőjének, valamint azon személyeknek a megjelölését, akik joghatályos nyilatkozatokat tehetnek, a konzorcium nevében aláírásra jogosultak, továbbá az ő aláírási és szignómintájukat. A Döntőbizottság szerint erre és a dokumentáció 15.4) és 15.5) pontára tekintettel, ajánlatkérő számára teljes körben biztosított, hogy megismerje a vele kapcsolatba kerülő konzorciumot és a megadott kapcsolattartási adatok alapján az eljárását zavartalanul lefolytathassa.
Ajánlatkérő ugyanakkor a 15.4) és a 15.5) pontban megadott szabályozásához képest a 16.4) pontban azt kérte, hogy a konzorciális szerződésben meg kell jelölni annak a természetes magyarul tárgyalási szinten tudó személynek az adatait, akivel ajánlatkérő szükség esetén, mint a konzorcium képviselőjével a kapcsolatot tarthatja. E rendelkezésre tekintettel nem egyértelmű, hogy a közbeszerzési eljárás során a 15.4) vagy a 16.4) pontban foglalt rendelkezések érvényesülnek a kapcsolattartásra, különösen amiatt, hogy a 16.5) pontban ajánlatkérő akként rendelkezett, hogy „az ajánlattevővel való kapcsolattartás a közbeszerzési eljárásban kizárólag a konzorciumvezetőn keresztül valósul meg. Ajánlatkérő ennek megfelelően az eljárás során keletkezett iratokat az ajánlatok bontását követően kizárólag a konzorcium vezetőjének küldi meg.” Erre tekintettel nem elfogadható ajánlatkérő azon hivatkozása, hogy a teljesítés időszakára kérte volna a konzorciális szerződésben további adatok közlését, miután maga a dokumentáció 16.5) pontjában úgy rendelkezett, hogy a közbeszerzési eljárás során történő kapcsolattartásról van szó. Olyan szempontból is ellentmondás áll fenn, hogy a 16.5) pontban hivatkozott konzorcium vezetőjének a megadását ajánlatkérő a 16.2.e) pontban kérte, viszont e pontban a konzorciumi vezetőhöz nem rendelte kapcsolattartási adatok megadását. A 16.4) pontban pedig a konzorcium képviselőjéről rendelkezik, aki viszont nem azonos a konzorcium vezetőjével.
Összegezve a fentieket a Döntőbizottság álláspontja az, hogy ajánlatkérő a dokumentáció II.15. szakasz 15.4) és 15.5) pontjában megadta a közös ajánlattevőkre, konzorciumra vonatkozóan is a közbeszerzési eljárás során történő kapcsolattartás kötelező adatainak körét, melyek így, mint a dokumentáció előírásai, irányadók az ajánlattevőkre. Ehhez képest a konzorciális szerződéshez kapcsolódóan a II.16. szakasz 16.4. és 16.5) pontjának előírásai attól eltérőek, ellentmondásosak, mely mellett nem egyértelmű, hogy miként állítható össze a kapcsolattartásra vonatkozóan megfelelő ajánlat, illetve ajánlatkérő mely kapcsolattartási lehetőségeket alkalmazhatja.
A Döntőbizottság erre tekintettel a jogsértés megállapításától nem tudott eltekinteni, ajánlatkérő ezen ellentmondásos és többszörös szabályozása a Döntőbizottság szerint nem felel meg annak a követelménynek, hogy a dokumentáció rendeltetése a megfelelő ajánlattétel elősegítése. Nem biztosítja a Kbt. alapelvi rendelkezéseinek az egész közbeszerzési eljárás során történő érvényesülését, különösen a széles körű verseny biztosítását.
A Kbt. 1. § (1) és (2) bekezdése az alábbiakat mondja ki:
(1) A közbeszerzési eljárásban – ideértve a szerződés megkötését is – az ajánlatkérő köteles biztosítani, az ajánlattevő pedig tiszteletben tartani a verseny tisztaságát és nyilvánosságát.
(2) Az ajánlatkérőnek esélyegyenlőséget és egyenlő bánásmódot kell biztosítania az ajánlattevők számára.
A Kbt. 1. §-a fenti két bekezdésének együttes vizsgálatából az a következtetés vonható le, hogy ajánlatkérőnek – a Kbt. által konkrétan nevesített eseteken túl is – a közbeszerzési eljárása során – a megindítástól a szerződéskötésig, így az ajánlati dokumentációjában is – akként kell eljárnia, megadnia a szabályozását, hogy az pontos és egyértelmű legyen, az ellentétes rendelkezések mellett nem biztosított az ajánlattevők számára a közbeszerzési eljárásban, a versenyben való megfelelő részvétel, az érvényes ajánlat elkészítési lehetőség, mely sérti az esélyeket.
A hivatalbóli vizsgálat 4. pontja vonatkozásában a Döntőbizottság az alábbiakat állapította meg:
A Döntőbizottság álláspontja szerint a Kbt. szabályozása pontosan meghatározta a közbeszerzési eljárást lezáró szerződés megkötésének feltételeit, a szerződést kötő feleket és annak lehetséges időpontját is. A közbeszerzési eljárás eredményének kihirdetését követően nyílik meg az ajánlatkérő és a nyertes ajánlattevő számára az a jogi lehetőség, hogy az eljárást lezáró szerződést a szerződéskötés tervezett időpontjában megkössék. Erre tekintettel ellentétes a Kbt. szabályozásával az, hogy ajánlatkérő az eljárást lezáró szerződés kitöltését és cégszerű aláírását kéri minden egyes ajánlattevőtől az ajánlatban, melynek – akár formai okból történő – nem megfelelő teljesítése az ajánlat érvénytelenségét eredményezi.
Ajánlatkérő nyílt közbeszerzési eljárást folytatott le. A nyílt közbeszerzési eljárásban a közbeszerzési eljárás eredményének kihirdetéséig, illetve a szerződés megkötéséig csak az ajánlattevők által benyújtott ajánlatról lehet beszélni. A Kbt. 70. § (1) bekezdése határozza meg a benyújtásra kerülő ajánlattal szemben támasztott alapvető követelményeket. A 70. § (1) bekezdés második fordulatában azt írta elő a jogalkotó, hogy kifejezett nyilatkozatot kér a felhívás feltételeire, a szerződés teljesítésére és a kért ellenszolgáltatásra. A jogalkotó e szakaszban a „nyilatkozat” kifejezést alkalmazta, nem pedig a szerződés aláírását. Ennek indoka az, hogy a Kbt. struktúrájában a 78. §-ban határozta meg az arra vonatkozó garanciális szabályokat, hogy az ajánlattevő az ajánlattételi határidő lejártától kezdődően kötve van a benyújtott ajánlatához, méghozzá legalább az ajánlati felhívásban megadott, tervezett szerződéskötési időpont lejártáig. Ezen szakasz, továbbá a Kbt. 53. § (3) bekezdés és a Kbt. 99. § (2) bekezdése alapján az ajánlatkérő kötelezettsége az, hogy – a törvény által meghatározott keretek között – megállapítsa a szerződéskötés tervezett időpontját. Így ajánlatkérő nem jogosult arra, hogy a Kbt. kógens előírásaival szemben már korábban az ajánlattétel időszakában megkövetelje a szerződés aláírását, mivel a jogalkotó e vonatkozásban eltérő rendelkezéseket tett, melytől a Kbt. 3. §-a alapján annyiban lehet eltérni, amennyiben azt a törvény kifejezetten megengedi. A jogalkotó az ajánlati kötöttséggel kívánt biztosítékot nyújtani az ajánlatkérők számára a megtett ajánlatok fenntartására. A Döntőbizottság szerint jogalkotói hatáskörbe tartozik azon kérdés rendezése (akár a Kbt.-ben, akár más jogszabályban), hogy amennyiben valamely ajánlattevő az ajánlatában megtett kifejezett nyilatkozata ellenére az ajánlati kötöttségének fennállta alatt mégis úgy dönt, hogy a szerződéskötés tervezett időpontjában nem köti meg a szerződést, milyen jogkövetkezmények alkalmazhatók. Ajánlatkérő nem jogosult előrehozni az ajánlattevők vonatkozásában a szerződéskötés időpontját, mivel az a törvény által meghatározott időponttól kezdődően lehetséges csak. A Kbt. 99. § (1) bekezdésének rendelkezéséből is az következik, hogy eredményes közbeszerzési eljárás alapján (tehát a közbeszerzési eljárás eredményének, a nyertes személyének kihirdetését követően) áll fenn a jogi lehetőség arra, hogy ajánlatkérő megkösse a szerződést a Kbt. 91. §-a szerinti szervezettel, személlyel. E szakaszban azt is meghatározta jogalkotó, hogy a szerződést milyen tartalommal kell megkötni írásban: „ajánlati felhívás, dokumentáció és az ajánlat tartalmának megfelelően”. A Kbt. 54. § (1) bekezdése alapján a dokumentáció kötelező része a részletes szerződési feltételek, vagy a szerződéstervezet. E szakaszban a szabályozási konstrukciónak megfelelően a szerződési feltételek, illetve a szerződéstervezet kifejezés kerül használatra, megfelelően annak, hogy a közbeszerzési eljárás ajánlattételi szakaszában, az ajánlatok bírálata során még csak erről beszélhetünk és nem tényleges szerződésről. Miután a dokumentáció része a szerződéstervezet, természetesen annak elfogadása és az annak megfelelő majdani szerződéskötés a Kbt. 99. § (1) bekezdés második fordulata alapján a Kbt. szabályozása mellett is teljes körben biztosított, így nem helytálló ajánlatkérő azon aggálya, hogy problémás, illetve vitatható lenne a megkötésre kerülő szerződés tartalma a felek között akkor, ha csak a Kbt. által előírt szerződéskötési időpontban írná alá a már nyertes ajánlattevő a szerződést. Olyan szempontból sem elfogadható ajánlatkérő szabályozása, hogy a Kbt. 99. § (1) bekezdése alapján csak a nyertes ajánlattevő számára nyílik meg a jogi lehetőség arra, hogy megkösse a szerződést (kitöltse és cégszerűen aláírja), melyhez képest ajánlatkérő ezt minden ajánlattevőtől elvárja.
Összegezve a fentieket a Döntőbizottság jogi álláspontja szerint ajánlatkérő a Kbt. tételes rendelkezéseivel [a Kbt. 99. § (1) és (2) bekezdése] ellentétesen határozta meg ajánlati dokumentációja V. cikkelyében, valamint a VI. cikkely VI.01. szakaszában azt, hogy kitöltve és cégszerűen aláírva kéri a szerződés becsatolását az ajánlatba. Arra természetesen fennáll ajánlatkérő jogosultsága a Kbt. 70. § (1) bekezdés második fordulata alapján, hogy kérjen kifejezett nyilatkozatot az ajánlattevőtől a dokumentáció részét képező szerződéses feltételek, illetve szerződéstervezet elfogadására.
A hivatalbóli vizsgálat 1. pontja vonatkozásában, mely az ajánlatkérő által biztosított hiánypótlásra vonatkozik, a Döntőbizottság az alábbiakat állapította meg:
A Döntőbizottság e kérdés vizsgálata során áttekintette a hiánypótlásra vonatkozó jogi szabályozást, illetve a kialakult gyakorlatot, melynek alapján megállapítható, hogy a hazai közbeszerzési szabályozásban 1995. november 1. 
óta többszörösen változott, módosult a hiánypótlásra vonatkozó törvényi szabályozás és ennek megfelelően a gyakorlat is az egyes időszakokban eltérő volt.
A közbeszerzésekről szóló 1995. évi XL. törvény (régi Kbt.) utolsó módosítása eredményeként a 43. § (5) bekezdése azt tartalmazta, hogy ajánlatkérőnek a felhívásban kell rendelkeznie a 43. § (4) bekezdése szerinti hiánypótlás lehetőségének biztosításáról, vagy ennek kizárásáról. Amennyiben az ajánlatkérő nem zárja ki a hiánypótlást és ennek körébe eső hiányt állapít meg, úgy a hiánypótlási felhívását ennek megfelelően kell elkészítenie. 
A közbeszerzésekről szóló 2003. évi CXXIX. törvény 2004. május 1-jén hatályba lépett szabályozásának 83. § (2) bekezdése – e vonatkozásban fenntartva a régi Kbt. 43. § (5) bekezdésének szabályozását – azt mondta ki, hogy a Kbt. 83. § (1) bekezdése szerinti hiánypótlás lehetőségének biztosításáról vagy ennek kizárásáról ajánlatkérőnek az ajánlati felhívásban kell rendelkeznie. Fenntartotta azt is, hogy amennyiben nem zárja ki az ajánlatkérő a hiánypótlást és ennek körébe eső hiányt állapít meg, akkor ennek megfelelően kell kiadni a hiánypótlási felhívását. Az eltérés a két szabályozás között – egyebek mellett – a régi Kbt. 43. § (4) bekezdésében, illetve a 83. § (1) bekezdésében meghatározott pótolható hiányok körében jelentkezett.
A hiánypótlás ezen szabályozását alakította át több szempontból a közbeszerzésekről szóló 2003. évi CXXIX. törvény módosításáról szóló 2005. évi CLXXII. törvény.
E törvényhez megadta a jogalkotó a javaslat kidolgozása során irányadó szabályozási alapelveket, szempontokat. A hiánypótlás tekintetében a 15. pontban az alábbiakat rögzítette: „A javaslat továbbra is az ajánlatkérőre bízza, hogy biztosít-e hiánypótlást a közbeszerzési eljárásban (kivétel ez alól az Európai Unióból származó forrásból támogatott közbeszerzésekre irányuló eljárások köre, mivel ezekben az eljárásokban egy alkalommal kötelező hiánypótlást tartani), ugyanakkor a hiánypótlás szabályait pontosítani javasolja. Ilyen pontosítás pl. az, hogy az ajánlatkérő meghatározhatja a felhívásában, hogy milyen körben biztosít hiánypótlást (pl. rendelkezhet úgy, hogy az alkalmasság igazolásával kapcsolatos hiányokat nem lehet pótolni), továbbá annak a kérdésnek a rendezése, hogy az ajánlatkérő akkor jogosult újabb hiánypótlást elrendelni, ha a korábbi hiánypótlási felhívás(ok)ban nem szereplő hiányt észlelt.”
A jogalkotó elkészítette a részletes indokolását is a módosításhoz. E helyen rögzítette: „Felmerült, hogy az európai uniós támogatásokból megvalósított – jellemzően nagy értékű közbeszerzések esetén indokolt volna kötelezővé tenni legalább egy alkalommal a hiánypótlás lehetőségét, annak érdekében, hogy formai okokból ne kerülhessen sor valamely ajánlattevő azonnali kizárására.” Ezt követően rögzíti a részletes indokolás azt, hogy: „a fentieket figyelembe véve a javaslat az alábbiak szerint kívánja módosítani a Kbt. 83. §-át. A javaslat által javasolt módosítás fő szabályként továbbra is az ajánlatkérőre bízza, hogy biztosít-e hiánypótlást a közbeszerzési eljárásban. Ugyanakkor az európai uniós forrásból származó támogatásból megvalósított közbeszerzések esetén kötelező legalább egy alkalommal hiánypótlást biztosítani. E rendelkezéssel a különösen nagy értékű beszerzések esetén csökkenthető annak lehetősége, hogy formai okokból valamely ajánlattevő kizárásra kerül; ezáltal jobban biztosítható a közbeszerzés hatékonysága és az ajánlattevők közötti verseny és egyben csökken a korrupciós helyzetek veszélye is.” Ezt követően ismerteti az általános indokolás azt, hogy: „A javaslat a hiánypótlás szabályait több helyen pontosítani javasolja. Ilyen pontosítás pl. az, hogy az ajánlatkérő meghatározhatja a felhívásban, hogy milyen körben biztosít hiánypótlást.” E vonatkozásban megismétli az általános indokolás a fentiekben ismertetett, a javaslat legfontosabb részeire vonatkozóan már rögzítetteket.
A Döntőbizottság egyetért ajánlatkérő azon – alkotmánybírósági ítéletekre alapozott – hivatkozásával, hogy magának a jogszabályi rendelkezésnek kell egyértelműen és világosan meghatározni a felek jogait, kötelezettségeit és a jogalkalmazó szervek – köztük a Döntőbizottság – nem tehet kiterjesztő jogértelmezést. A Döntőbizottság a fentiekben arra tekintettel mutatta be részletesen a Kbt. új szabályozásához adott miniszteri indokolást, mivel az ajánlatkérő tett olyan utalást írásbeli észrevételében, mely szerint a miniszteri indokolásból kiolvasható lenne az, hogy ajánlatkérő jogosult csak részleges körben biztosítani a hiánypótlás lehetőségét európai uniós forrásból támogatott beszerzések esetén. A Döntőbizottság szerint a fentiekben idézett indokolások ezt nem támasztják alá. Kifejezetten rögzítésre került, hogy indokolt kötelezővé tenni legalább egy alkalommal a hiánypótlás lehetőségét, hogy formai okokból ne kerülhessen sor valamely ajánlattevő azonnali kizárására. Ezen túlmenően többszörösen kimondásra került az, hogy európai uniós forrásokból megvalósított közbeszerzések esetén kötelező legalább egy alkalommal a hiánypótlás biztosítása és ezt követően kerülnek ismertetésre a további módosítási javaslatok. A miniszteri indokolás nem tartalmaz olyan hivatkozást, hogy az ilyen forrásból megvalósuló beszerzés esetén lehetővé tenné a részleges hiánypótlást.
A Döntőbizottság a fentiekre tekintettel a Kbt. tételes jogi szabályozása alapján vizsgálta meg a hiánypótlás kérdését európai uniós forrásokból megvalósuló beszerzések esetén.
A Döntőbizottság megállapította, hogy Kbt. ezen 2006. január 15-től hatályos új szabályozása alapján az eddig eltelt több, mint egy éves időszak alatt nem alakult ki egységes joggyakorlat a hiánypótlás biztosításáról abban az esetben, ha a közbeszerzést európai uniós forrásból támogatják. A közbeszerzési eljárások egy jelentős részében az ajánlatkérők maguk akként rendelkeznek, hogy biztosítják a hiánypótlás lehetőségét, míg más közbeszerzési eljárásokban – egymástól sokszor jelentős mértékben eltérően – részlegesen, esetileg meghatározott körre teszik lehetővé a hiányok pótlását. Megállapítható továbbá az is, hogy a jogorvoslati eljárások eredményeként sem áll fenn még végleges gyakorlat, e tárgyban jogerős bírósági ítéletek sem foglaltak állást. A Döntőbizottság erre tekintettel úgy ítélte meg, hogy indokolt ezen új szabályozás alapján a körültekintő vizsgálata annak, hogy milyen tartalommal állapította meg a jogalkotó kötelező rendelkezését a hiánypótlásra abban az esetben, ha a közbeszerzés európai uniós forrásból valósul meg.
A Kbt. tételes jogi rendelkezése a 83. § (1) és (2) bekezdése az alábbiakat mondja ki:
(1) Az ajánlatkérőnek az ajánlati felhívásban rendelkeznie kell arról, hogy a közbeszerzési eljárásban a hiánypótlás lehetőségét biztosítja-e, továbbá milyen körben biztosítja azt. Az Európai Unióból származó forrásból támogatott közbeszerzésekre irányuló eljárások esetében az ajánlatkérő legalább egy alkalommal köteles biztosítani a hiánypótlás lehetőségét. 
(2) Ha az ajánlatkérő teljes körben biztosította a hiánypótlás lehetőségét és az ajánlatok vizsgálata alapján ez szükséges, az összes ajánlattevő számára azonos feltételekkel lehetőséget biztosíthat a kizáró okokkal, az alkalmassággal kapcsolatos igazolások és nyilatkozatok, illetőleg az ajánlati felhívásban vagy a dokumentációban az ajánlat részeként benyújtásra előírt egyéb iratok utólagos csatolására, hiányosságainak pótlására, valamint egyéb, az ajánlattal kapcsolatos formai hiányosságok pótlására. Ha az ajánlati felhívásban a hiánypótlást korlátozott körben tette lehetővé, a hiánypótlást ebben a körben biztosítja.
A Kbt. 83. § (1) bekezdésének első mondata alapján egyértelműen az állapítható meg, hogy a jogalkotó fő szabályként fenntartotta a régi Kbt. utolsó hatályos, valamint az új Kbt. első azon szabályozását, hogy ajánlatkérő jogkörébe utalta azt, hogy az ajánlati felhívásban rendelkeznie kell arról, hogy a közbeszerzési eljárásban a hiánypótlás lehetőségét biztosítja-e. E törvényi rendelkezés alapján – amennyiben a Kbt. eltérően nem rendelkezik – ajánlatkérő saját maga dönt arról, hogy lehetővé teszi-e a hiánypótlást a közbeszerzési eljárásában és ezt közölnie kell az ajánlati felhívásában. A Kbt. 83. § (1) bekezdés első mondata azonban ezzel még nem fejeződik be, a jogalkotó kimondta azt is, hogy „továbbá milyen körben biztosítja azt”. Így a mondat két részének együttes olvasása adja meg a teljes körű szabályozást arra, hogy ajánlatkérőnek elsődlegesen arról kell rendelkeznie, hogy biztosítja-e a hiánypótlás lehetőségét, másodlagosan amennyiben biztosítja a hiánypótlás lehetőségét, akkor arról is rendelkeznie kell, hogy milyen körben biztosítja azt. A Döntőbizottság szerint a 83. § (1) bekezdése első mondatának ezen megfogalmazása és annak tartalma, értelmezése mind nyelvtanilag, mind logikailag teljesen egyértelmű. Ajánlatkérő rendelkezési jogosultsága fennáll a hiánypótlás biztosítására, továbbá annak körének meghatározására is.
A Kbt. ezen tartalmú 83. § (1) bekezdés első mondatával kell összevetni a 83. § (1) bekezdés második mondatának előírását.
Ezen második mondatból megállapítható, hogy a közbeszerzési eljárások teljes halmazából a jogalkotó kivette az uniós forrásból támogatott közbeszerzési eljárásokat azáltal, hogy úgy fogalmazott „Az Európai Unióból származó forrásból támogatott közbeszerzésekre irányuló eljárások esetében”. Így megállapítható az, hogy a 83. § (1) bekezdés első mondatában megfogalmazott fő szabályhoz képest (ajánlatkérő rendelkezik arról biztosítja-e a hiánypótlás lehetőségét, továbbá milyen körben biztosítja azt) a jogalkotó eltérő szabályok megállapítását alkalmazta. Ebből következően az ajánlatkérőknek nem a 83. § (1) bekezdés első mondata szerint kell eljárniuk (azaz meghatározni azt, hogy biztosítják-e a hiánypótlást, továbbá azt milyen körben biztosítják), hanem a konkrét esetre, az Európai Unióból származó forrásból támogatott közbeszerzésekre irányadóan a 83. § (1) bekezdés második mondatában foglaltak szerint: „ajánlatkérő legalább egy alkalommal köteles biztosítani a hiánypótlás lehetőségét”.
A jogalkotó a „köteles”, felszólítást nyomatékosan kifejezésre juttató megfogalmazást alkalmazta, mely mind az általános köznapi nyelvben, mind a jogi szaknyelvben is azt jelenti, hogy annak alkalmazásától nem lehet eltekinteni, azt mellőzni, módosítani, másként eljárni. E felszólító móddal a Döntőbizottság szerint ellentétes lenne ajánlatkérő hivatkozásának elfogadása, mely szerint fenn marad ajánlatkérő jogosultsága arra, hogy meghatározza, hogy milyen körben biztosítja a hiánypótlás lehetőségét. A Döntőbizottság szerint amennyiben a jogalkotó valóban fel akarta volna hatalmazni arra az ajánlatkérőket, hogy maguk határozzák meg, hogy milyen körben biztosítják uniós forrásból megvalósuló támogatások esetén a hiánypótlást, akkor eltérő tartalmi szabályozást kellett volna nyújtania. A „milyen körben biztosítja” ajánlatkérői szabályozási jogosultságot ki kellett volna mondania a 83. § (1) bekezdés második mondatában, ugyanis csak ezzel lenne feloldható a most meglevő normaszövegben kifejezésre jutó „köteles biztosítani a hiánypótlás lehetőségét”. Ehelyett a jogalkotó csak a nem uniós forrásból megvalósuló közbeszerzési eljárásokban mondta ki azt, hogy ajánlatkérőnek rendelkeznie kell mind a hiánypótlás lehetőségéről, mind a hiánypótlás köréről.
A Döntőbizottság szerint a Kbt. 83. § (2) bekezdésének a szabályozásából sem vonható le olyan következtetés, hogy annak alapján ajánlatkérő uniós forrásból támogatott közbeszerzés esetén jogosult lenne szűkíteni a hiánypótlás biztosításának körét.
A Kbt. 83. § (2) bekezdésének első fordulata ugyanis akként rendelkezik „ha az ajánlatkérő teljes körben biztosította a hiánypótlás lehetőségét”, mely a Döntőbizottság álláspontja szerint egyértelműen kifejezésre juttatja azt, hogy ajánlatkérőnek fennáll a rendelkezési jogosultsága a hiánypótlás körének meghatározására és e meghatározás során akként döntött, hogy teljes körben biztosítja azt. Ehhez kapcsolódóan a Kbt. 83. § (2) bekezdésének második mondata az alábbiak szerint rendelkezik: „Ha az ajánlati felhívásban a hiánypótlást korlátozott körben tette lehetővé, a hiánypótlást ebben a körben biztosítja”. A Döntőbizottság megítélése szerint ezen fordulatban teljesen egyértelműen fogalmazott a jogalkotó, abban az esetben áll fenn korlátozott körű hiánypótlási lehetőség, ha az ajánlati felhívásban az ajánlatkérő a hiánypótlást korlátozott körben tette lehetővé. Az ajánlatkérőnek azonban csak a Kbt. 83. § (1) bekezdés első mondata alapján áll fenn rendelkezési jogosultsága arról, hogy döntsön úgy, hogy biztosítja a hiánypótlást és a milyen körben során, azt korlátozott körben tegye lehetővé. A Kbt. 83. § (1) bekezdés második mondata viszont kizárja a 83. § (1) bekezdés első mondatának alkalmazását azáltal, hogy attól eltérő szabályt állapít meg uniós forrásból támogatott közbeszerzési eljárásokra és annak kötelező alkalmazását írja elő.
Összegezve a fentieket, a Döntőbizottság jogi álláspontja szerint a Kbt. 83. § (1) és (2) bekezdése rendelkezéseinek összevetése alapján az állapítható meg – méghozzá a tételes jogi rendelkezésekből, nem kiterjesztő értelmezéssel –, hogy ajánlatkérőnek a nem uniós forrásból megvalósuló közbeszerzési eljárások esetén adott csak felhatalmazást arra a jogalkotó, hogy az ajánlati felhívásában meghatározza azt, hogy biztosítja-e, továbbá milyen körben biztosítja, korlátozott körben biztosítja a hiánypótlás lehetőségét. Így ajánlatkérő megsértette a Kbt. 83. § (1) bekezdését azzal, hogy annak második mondatának kötelező előírása ellenére csak korlátozott körben tette lehetővé a hiánypótlás biztosítását.
Ajánlatkérő írásbeli észrevételében hivatkozott arra, hogy a 2007–2013. időszakban az Európai Regionális Fejlesztési Alapból, az Európai Szociális Alapból és a Kohéziós Alapból származó támogatások felhasználásának általános eljárási szabályairól szóló 16/2006. (XII. 28.) MeHVM–PM együttes rendelet 21. § (2) bekezdése meghatározza azt, hogy a kizáró okokra és legalább a pénzügyi-gazdasági alkalmasság körében a teljes körű hiánypótlás lehetőségét biztosítania kell a támogatás kedvezményezettjének a felhívása összeállításakor. A Döntőbizottság megállapította, hogy az ajánlatkérő által hivatkozott jogszabály megnevezéséből és tételes rendelkezéseiből következően a 2007–2013-as programozási időszakra vonatkozik, jelen esetben ajánlatkérő nem ezen programozási időszakban kapott támogatást, továbbá az együttes rendelet 28. § (2) bekezdése azt mondja ki, hogy a hatályba lépésekor még folyamatban lévő, a 2004–2006. kapcsolatos ügyekben a strukturális alapok és a Kohéziós Alap felhasználásának általános eljárási szabályairól szóló 14/2004. (VIII. 13.) TNM–GKM–FMM–FVM– PM együttes rendeletben foglaltakat kell alkalmazni. Erre tekintettel jelen jogorvoslati eljárásban nem irányadó és még nem alkalmazható az ajánlatkérő által hivatkozott jogszabályi rendelkezés. Így a Döntőbizottság nem tér ki arra, hogy miként viszonyul, viszonyulhat a Kbt. 83. § (1) és (2) bekezdésének, valamint ezen együttes rendeletnek a hiánypótlásra vonatkozó szabályozása egymáshoz.
A Döntőbizottság a fentiekben elvégezte a hivatalbóli kiterjesztése négy pontjában meghatározott körben a vizsgálatát, melynek alapján jogsértést állapított meg részben az ajánlati felhívás tekintetében, részben az ajánlati dokumentáció egyes részei vonatkozásában. A Döntőbizottság a megállapított jogsértésekre tekintettel úgy ítélte meg – figyelemmel arra, hogy a közbeszerzési eljárást lezáró szerződés megkötése még nem történt meg –, oly módon áll fenn a lehetőség a reparációra, hogy a Döntőbizottság megsemmisíti a Kbt. 340. § (2) bekezdés e) pontja alapján ajánlatkérő felhívását és azt követő döntéseit.
A Döntőbizottság a kérelmező által előterjesztett jogorvoslati kérelem alapján megvizsgálta ajánlatkérőnek a kérelmező vonatkozásában meghozott, az ajánlatát érvénytelenné nyilvánító döntését, minden egyes érvénytelenségi ok vonatkozásában. Ennek alapján azt állapította meg, hogy – a korlátozott körű hiánypótlás mellett – az ajánlatkérő által a dokumentációban megtett előírásokhoz viszonyítottan valóban fennállt annak a lehetősége, hogy ajánlatkérő a Kbt. 88. § (1) bekezdés f) pontja alapján a kérelmező ajánlata vonatkozásában meghozza az érvénytelenné nyilvánító döntését, miután minden egyes esetben nem a konkrét dokumentációs előírás szerint történt meg az ajánlat elkészítése. A tekintetben pedig egyértelmű a Kbt. szabályozása – figyelemmel a Kbt. 70. § (1) és (2) bekezdésére is – hogy a Kbt. 88. § (1) bekezdés f) pontja szerinti érvénytelenségi ok alapjául szolgál az, ha a benyújtott ajánlat nem felel meg a felhívásban és a dokumentációban meghatározott feltételeknek.
A Döntőbizottság erre tekintettel a Kbt. 340. § (2) bekezdés a) pontja alapján az alaptalan kérelmet elutasította.
A Döntőbizottság a jogorvoslati eljárása során úgy ítélte meg, hogy a kérelmező által jelzett kérdéskörben nem indokolt előzetes döntéshozatal kezdeményezése az Európai Bíróságnál. A Döntőbizottság álláspontja szerint ugyanis a tekintetben egyértelmű mind az uniós, mind a hazai szabályozás, hogy az ajánlatokat meghatározott formai és tartalmi követelmények szerint kell elkészíteni és az ennek meg nem felelő ajánlat érvénytelen. A tényleges problémát jelen ügyben nem önmagában a jogi szabályozás okozta, hanem az, hogy ajánlatkérő dokumentációjában megadott szabályozása túlterjeszkedett a Kbt. által meghatározott kereteken.
Erre figyelemmel a Döntőbizottság a fentiekben lefolytatott vizsgálata eredményeként azt állapította meg, hogy ajánlatkérő köteles lett volna a hiánypótlás teljes körű biztosítására, mely által a kérelmező vonatkozásában megállapított érvénytelenségi okok kiküszöbölhetők lettek volna (ugyanez a helyzet több más ajánlattevő vonatkozásában is), továbbá a dokumentáció egyes, az érvénytelenség alapjául szolgáló rendelkezései jogsértőek. A Döntőbizottságnak a hivatalbóli vizsgálat eredményeként meghozott döntése ezáltal hat ki az ajánlatok érvénytelenné nyilvánítására, illetve a megsemmisítés ezen döntésekre is kiterjed.
A Döntőbizottság a jogorvoslati eljárás során ideiglenes intézkedést alkalmazott, az eljárást lezáró szerződés kötését megtiltotta.
A Döntőbizottság a fenti indokok alapján a Kbt. 318. § (1) bekezdésében meghatározott hatáskörében eljárva a hivatalbóli vizsgálata alapján a Kbt. 340. § (2) bekezdés c) pontja alapján állapította meg, hogy ajánlatkérő megsértette a Kbt. 1. § (1) és (2) bekezdésére, 10. § (7) bekezdésére, 99. § (1) és (2) bekezdésére tekintettel a Kbt. 54. § (1) bekezdését, továbbá a Kbt. 83. § (1) és (2) bekezdését.
A Döntőbizottság a Kbt. 340. § (2) bekezdés e) pontja alapján semmisítette meg ajánlatkérő felhívását, dokumentációját, továbbá azt követő döntéseit.
A Döntőbizottság jelen esetben mérlegelési jogkörében – a jogsértés reparálhatóságán kívül – bírság kiszabását arra tekintettel nem ítélte indokoltnak, mert a Döntőbizottság hivatalbóli vizsgálata alapján jelen határozatában több kérdésben, különösen a hiánypótlás vonatkozásában a korábbi joggyakorlat teljes áttekintésére és egységesítésére törekedett, mely miatt nem érheti hátrány az ajánlatkérőt.
A Döntőbizottság a Kbt. 340. § (2) bekezdés f) pontja és a Kbt. 341. § (6) bekezdése alapján rendelkezett az eljárási költségek viseléséről.
A bírósági jogorvoslatot a Kbt. 346. § (1) bekezdése biztosítja.

Budapest, 2007. március 26.

Dr. Nagy Gizella s. k.,	Kalmárné Diósy Ildikó s. k.,
	közbeszerzési biztos	közbeszerzési biztos

Dr. Csanádi Péter s. k.,
közbeszerzési biztos

A határozatot a bíróság előtt keresettel támadták.
		</pre>
	
    </div>






		</div>

	</div>

	
<div id="footer">
	<div class="wrap">
		<div>
			<div class="f1">
				<ul class="share">
					<li><a href="https://twitter.com/K6_TW">O<em>T</em></a></li>
					
					<li><a href="http://www.facebook.com/pages/K%C3%B6zbeszerz%C3%A9si-Hat%C3%B3s%C3%A1g/100693676739630">O<em>f</em></a></li>
					
				</ul>

				<div class="impressum">
					<a href="/">Főoldal</a>&nbsp;&nbsp;/&nbsp;
					<a href="/sitemap/">Oldaltérkép</a>&nbsp;&nbsp;/&nbsp;
					<a href="/mutat/775/">Impresszum</a>&nbsp;&nbsp;/&nbsp;
					<a href="/mutat/1241/">Adatvédelem</a>
				</div>

			</div>
			<div class="f2">
				<h2>Kiemelt oldalaink</h2>
				<ul>
					<li><a href="/magunkrol/elerhetosegek/" >Elérhetőségek</a></li><li><a href="/jogorvoslat/tudnivalok/" >Jogorvoslati tudnivalók </a></li><li><a href="/adatbazis/keres/tanacsado/" >Hivatalos közbeszerzési tanácsadók</a></li>
				</ul>
			</div>
			<div class="f3">
				<h2>Legnépszerűbb</h2>
				<ul>
					<li><a href="/adatbazis/keres/hirdetmeny/" >Hirdetmények</a></li><li><a href="/adatbazis/keres/dbhatarozat/" >Döntőbizottsági határozatok</a></li><li><a href="/adatbazis/keres/tajekoztato/" >Ajánlások, tájékoztatók</a></li>
				</ul>		
			</div>

			<div class="f4">
				<h2>Hasznos linkek</h2>
				<ul>
					

					

				</ul>		
			</div>

		</div>
		<div>
			<div class="f1">

				<div id="portlet_footer_logo">
					<div>
						<img alt="" src="/public/images/cimer.png">
						<h3>Közbeszerzési <br>Hatóság</h3>
					</div>
				</div>
				<div id="portlet_evhonlapja">
					<div>
						<a href="/mutat/1288/"><img src="/public/images/evhonlapja/ev1.png" alt="Az év honlapja különdíj - 2012" /></a>
					</div>
				</div>

			</div>
			<div class="f2">
				<div id="portlet_footer_address">
					<div>
						<span class="address">1026 Budapest, Riadó u. 5.</span>
						<a href="http://goo.gl/maps/urPc" target="_blank" class="map">Térkép megnyitása Google Maps-en</a><br />
						<a href="mailto:kapcsolat (kukac) kt.hu" class="email">kapcsolat (kukac) kt.hu</a>
					</div>
				</div>
			</div>
			<div class="f3">
				<div id="portlet_footer_ugyfel">
					<div>
						<strong>Hivatali munkarend</strong> <br />
						<span>hétfő–csütörtök:</span> 8:00–16:30 <br />
						<span>péntek:</span> 8:00–14:00
					</div>
				</div>
			</div>
		</div>

	</div>
</div>
	

	
	<script type="text/javascript" src="/public/js/libs/modernizr-2.0.6.min.js"></script>
	<script type="text/javascript" src="/public/js/libs/jquery.min.js"></script>
	<script type="text/javascript" src="/public/js/libs/jquery.scrollTo-min.js"></script>
	<script type="text/javascript" src="/public/js/libs/jquery.cookie.js"></script>
	
<script type="text/javascript" src="/public/js/libs/jquery.scrollTo-min.js"></script>

	
	<script type="text/javascript" src="/public/js/script.js?v=20161224195740"></script>
	<script type="text/javascript" src="/public/ladybugTracker/js/ladybugTracker-light.js"></script>
	
	
	

		<script type="text/javascript">

	 var _gaq = _gaq || [];
	 _gaq.push(['_setAccount', 'UA-30935263-1']);
	 _gaq.push(['_trackPageview']);

	 (function() {
	   var ga = document.createElement('script'); ga.type = 'text/javascript'; ga.async = true;
	   ga.src = ('https:' == document.location.protocol ? 'https://ssl' : 'http://www') + '.google-analytics.com/ga.js';
	   var s = document.getElementsByTagName('script')[0]; s.parentNode.insertBefore(ga, s);
	 })();

	</script>
</body>
</html>

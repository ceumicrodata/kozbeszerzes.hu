<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd">
<!--[if lt IE 7]> <html xmlns="http://www.w3.org/1999/xhtml" xml:lang="hu" lang="hu" class="no-js ie6"> <![endif]-->
<!--[if IE 7]>    <html xmlns="http://www.w3.org/1999/xhtml" xml:lang="hu" lang="hu" class="no-js ie7"> <![endif]-->
<!--[if IE 8]>    <html xmlns="http://www.w3.org/1999/xhtml" xml:lang="hu" lang="hu" class="no-js ie8"> <![endif]-->
<!--[if gt IE 8]><!--> <html xmlns="http://www.w3.org/1999/xhtml" xml:lang="hu" lang="hu"> <!--<![endif]-->


<head>
	<title>Közbeszerzési Hatóság - Címlap</title>
	
	<meta http-equiv="content-type" content="text/html; charset=utf-8" />
	<meta name="description" content="" />
	<meta name="keywords" content="" />
	<meta http-equiv="X-UA-Compatible" content="IE=edge,chrome=1" />
	<meta name="viewport" content="width=device-width,minimum-scale=1.0,maximum-scale=1.0,initial-scale=1.0,user-scalable=no" />
	
	<link rel="alternate" type="application/rss+xml" title="KT portál friss anyagai" href="/rss/" />

	
	<link rel="stylesheet" type="text/css" href="/public/css/fonts.css?v=20161224195741" media="screen, print"/>
	<link rel="stylesheet" type="text/css" href="/public/css/layout.css?v=20161224195741" media="screen"/>
	


	
	<link rel="stylesheet" type="text/css" href="/public/css/reset.css" media="screen"/>
	<link rel="stylesheet" type="text/css" href="/public/css/style.css?v=20161224195741" media="screen, print" />
	<link rel="stylesheet" type="text/css" href="/public/css/ie8.css?v=20161224195741" media="screen"/>
	<link rel="stylesheet" type="text/css" href="/public/css/print.css?v=20161224195741" media="print"  />
	
	
	


	<link rel="profile" href="http://microformats.org/profile/hcard" />
	<link rel="shortcut icon" href="/public/images/favicon.ico" />
	
	

	<!--[if lt IE 9]>
		<script src="/public/js/libs/selectivizr.min.js"></script>
	<![endif]-->

	
</head>

<body class="article">

	<div id="fb-root"></div>
	<script>(function(d, s, id) {
	  var js, fjs = d.getElementsByTagName(s)[0];
	  if (d.getElementById(id)) return;
	  js = d.createElement(s); js.id = id;
	  js.src = "http://connect.facebook.net/hu_HU/all.js#xfbml=1";
	  fjs.parentNode.insertBefore(js, fjs);
	}(document, 'script', 'facebook-jssdk'));</script>


	<a name="content"></a>

	
	<div id="bookmarks" class="anonim">
	<div class="wrap">
		<div class="inner">

			
			<h1>Könyvjelzőim</h1>

		
				
			<p>A regisztrált és bejelentkezett felhasználók itt férhetnek hozzá a korábban könyvjelzővel megjelölt hírekhez.</p>
			<p><small>Ha ön is szeretné figyelemmel kísérni számítógépén és okostelefonján a közbeszerzésekkel kapcsolatos híreket, változásokat, nincs más dolga, mint regisztrálni.</small></p>
			<p class="buttons"><a href="/felhasznalo/regisztracio/" class="btn">Szeretnék Regisztrálni</a> <a href="#" class="btn close">Mégsem</a></p>

			<img src="/public/images/bg/bookmarks-nonlogin.png" alt="" />

			<span class="close">(FX)</span>


		


		</div>
		<div class="menu">
			
			<ul class="clearfix">
				
			</ul>
		</div>
	</div>

	<div id="handle"><img src="/public/images/bg/bookmarks-handle.png" alt="" /></div>

</div>
	<div id="oldbrowser">
	<p>
		Az Internet Explorer Ön által használt változatát<br /> a Közbeszerzési Hatóság portálja nem támogatja.
	</p>	
	<p class="small">Kérjük töltse le az alábbi böngészők friss verzióját.</p>

	<hr />
	<table>
		<tr>
			<td>
				<a target="_blank" href="http://www.microsoft.com/hun/windows/internet-explorer/">
					<img src="/public/images/buttons/oldbrowser/ie.png" alt="Internet Explorer" />
					<span>Internet Explorer</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.google.com/chrome/?hl=hu">
					<img src="/public/images/buttons/oldbrowser/chrome.png" alt="Google Chrome" />
					<span>Google Chrome</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.mozilla-europe.org/hu/firefox/">
					<img src="/public/images/buttons/oldbrowser/ff.png" alt="Mozilla Firefox" />
					<span>Mozilla Firefox</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.apple.com/hu/safari/download/">
					<img src="/public/images/buttons/oldbrowser/safari.png" alt="Safari" />
					<span>Safari</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.opera.com/">
					<img src="/public/images/buttons/oldbrowser/opera.png" alt="Opera" />
					<span>Opera</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			
		</tr>
	</table>
	<hr />

	<p class="sec">Your browser is no longer supported. </p>
	<p class="small">Please download a modern browser from above.</p>

	<p class="legal">
		Közbeszerzési Hatóság | <a href="mailto:kapcsolat@kt.hu">kapcsolat@kt.hu</a>
	</p>
</div>
	<a href="#top" id="backtotop">vissza a lap <br />tetejére</a>


<div id="quicksearch">
	<div class="wrap">
		
		<form action="/adatbazis/gyorskereses/" method="GET">
			<fieldset>

				

				<input type="hidden" name="tipus" value="tartalom" />
				

				<input type="text" name="q" placeholder="Keresés hírekben, cikkekben, publikációkban" />
				<button type="submit">Keresés</button>
				<button type="button" class="close">Fu</button>

				<h2>Részletes keresés az egyes témakörökben</h2>
				
				<ul>
					<li><a href="/keres/">Hírek, cikkek, publikációk</a></li>
					<li><a href="/adatbazis/keres/tajekoztato/">Ajánlások, tájékoztatók, útmutatók</a></li>
					<li><a href="/adatbazis/keres/ajanlatpublikaciok/">Ajánlatkérői publikációk</a></li>
					<li><a href="/adatbazis/keres/ajanlatkero/">Bejelentkezett ajánlatkérők</a></li>
				</ul>
				<ul>
					<li><a href="/adatbazis/keres/dbhatarozat/">Döntőbizottsági és bírósági határozatok</a></li>
					<li><a href="/adatbazis/keres/ebitelet/">Európai Bíróság ítéletei</a></li>
					<li><a href="/adatbazis/keres/tanacsado/">Hivatalos közbeszerzési tanácsadók</a></li>
					<li><a href="/adatbazis/keres/hirdetmeny/">Közbeszerzési Értesítő</a></li>
				</ul>
				<ul>
					<li><a href="/adatbazis/keres/oktatas/">Közbeszerzési oktatás</a></li>
					<li><a href="/adatbazis/keres/ajanlattevo/">Minősített ajánlattevők</a></li>
					<li><a href="/nyilvantartas/tanacsado/lista/">Felelős akkreditált közbeszerzési szaktanácsadók jegyzéke</a></li>
					<li><a href="/nyilvantartas/hntdontes/lista/">Hirdetmény nélküli eljárásokkal kapcsolatos döntések</a></li>
				</ul>

				<button type="button" class="closeup">panel elrejtése ↑</button>


			</fieldset>
		</form>
	</div>
</div>





<div id="bc">
	<ul>
		
		<li>
			
			Címlap
			
		</li>
		
	</ul>
	<button type="button"><span>Menü kibontása</span>w</button>
</div>
<div id="menu">
	<div id="evhonlapja" class="slowanim"><a href="/mutat/1288/">Különdíjas a www.kozbeszerzes.hu!</a></div>
	<div class="wrap">
		<div id="mainMenu">
			<div id="logo">
				
				<h1><a href="/">
					KÖZBESZERZÉSI
					HATÓSÁG
				</a></h1>
				
			</div>

			<ul id="langSel">
				<li><a href="/nyelvi-verziok/english/">English</a></li>

			</ul>

			<ul class="iconmenu">
				<li ><a href="/"><em>F</em><b>H</b><span>Főoldal</span></a></li>
				<li class="search"><a href="/keres/"><em>F</em><b>S</b><span>Keresés</span></a></li>
				<li><a href="/sitemap/"><em>F</em><b>s</b><span>Oldaltérkép</span></a></li>
				<li><a href="/gyik/?c=4"><em>F</em><b>M</b><span>Súgó</span></a></li>
				<li><a href="/kapcsolatok/kapcsolatfelvetel/"><em>F</em><b>E</b><span>Kapcsolat</span></a></li>
				
				<li class="accessibility"><a href="/felhasznalo/valtas/vakbarat/" title="Akadálymentes változat"><em>O</em><b>v</b><span>Akadálymentes</span></a></li>
				
			</ul>
		
			<ul class="usermenu">
				<li class="hi"><a href="/felhasznalo/belepes/">Belépés</a> / <a href="/felhasznalo/regisztracio/">Regisztráció</a></li>
				<li class="hi small"><a href="/felhasznalo/emlekezteto/">Jelszó-emlékeztető</a></li>
			</ul>
		
		
		</div>
		<div id="subMenu">
			
			<div>
				<h2><a href="#top">Hatóság</a></h2>
				<ul>
					
					<li ><a href="/magunkrol/bemutatkozas">Bemutatkozás</a></li>
					
					<li ><a href="/magunkrol/szervezeti-felepites">Szervezeti felépítés</a></li>
					
					<li ><a href="/magunkrol/kozbeszerzesek-tanacsa">Közbeszerzések Tanácsa </a></li>
					
					<li ><a href="/magunkrol/dontobizottsag">Döntőbizottság</a></li>
					
					<li ><a href="/magunkrol/kozerdeku-adatok">Közérdekű adatok</a></li>
					
					<li ><a href="/magunkrol/elerhetosegek">Elérhetőségek</a></li>
					
					<li ><a href="/magunkrol/egyuttmukodesi-megallapodasok">Együttműködések</a></li>
					
					<li ><a href="/magunkrol/allasajanlatok">Állásajánlatok</a></li>
					
				</ul>
			</div>
			
			<div>
				<h2><a href="#top">Jogorvoslat</a></h2>
				<ul>
					
					<li ><a href="/jogorvoslat/tudnivalok">Tudnivalók</a></li>
					
					<li ><a href="/jogorvoslat/jogorvoslati-kerelmek-listaja">Kérelmek</a></li>
					
					<li ><a href="/jogorvoslat/hatarozatok-listaja">Határozatok</a></li>
					
					<li ><a href="/jogorvoslat/targyalasi-naptar">Tárgyalási naptár</a></li>
					
					<li ><a href="/jogorvoslat/kozlemenyek">Közlemények</a></li>
					
				</ul>
			</div>
			
			<div>
				<h2><a href="#top">Jogi háttér</a></h2>
				<ul>
					
					<li ><a href="/jogi-hatter/hazai-szabalyozas">Hazai szabályozás</a></li>
					
					<li ><a href="/jogi-hatter/eu-s-szabalyozas">EU-s szabályozás</a></li>
					
					<li ><a href="/jogi-hatter/hirdetmenyekk">Hirdetmények</a></li>
					
					<li ><a href="/jogi-hatter/europai-birosag-iteletei">Európai Bíróság ítéletei</a></li>
					
					<li ><a href="/jogi-hatter/eu-s-hatteranyagok">EU-s háttéranyagok</a></li>
					
					<li ><a href="/jogi-hatter/ppn">PPN</a></li>
					
					<li ><a href="/jogi-hatter/jogalkalmazas-elosegitese">Jogalkalmazás elősegítése</a></li>
					
				</ul>
			</div>
			
			<div>
				<h2><a href="#top">Tevékenységek</a></h2>
				<ul>
					
					<li ><a href="/tevekenysegek/eves-beszamolo">Éves beszámoló</a></li>
					
					<li ><a href="/tevekenysegek/kozbeszerzesi-oktatas">Közbeszerzési oktatás</a></li>
					
					<li ><a href="/tevekenysegek/nyilvantartasok-vezetese">Nyilvántartások vezetése</a></li>
					
					<li ><a href="/tevekenysegek/szerzodes-ellenorzes">Szerződés-ellenőrzés</a></li>
					
					<li ><a href="/tevekenysegek/kozbeszerzesi-etikai-kodex">Közbeszerzési Etikai Kódex</a></li>
					
					<li ><a href="/tevekenysegek/konferenciak">Konferenciák</a></li>
					
					<li ><a href="/tevekenysegek/nemzetkozi-kapcsolattartas">Nemzetközi kapcsolattartás</a></li>
					
					<li ><a href="/tevekenysegek/kozbeszerzesi-statisztikak">Közbeszerzési statisztikák</a></li>
					
				</ul>
			</div>
			
			<div>
				<h2><a href="#top">Kapcsolatok</a></h2>
				<ul>
					
					<li ><a href="/kapcsolatok/tanusito-vedjegyek">Tanúsító védjegyek</a></li>
					
					<li ><a href="/kapcsolatok/kapcsolatfelvetel">Kapcsolatfelvétel</a></li>
					
				</ul>
			</div>
			
		</div>
	</div>
</div>


	

	<div class="container article">

		
		<div class="wrap">
			
    
    <div class="lead">
        <h1></h1>

            <table class="ertesitofej">
                <tr>
                    <th>Közbeszerzési Értesítő száma:</th>
                    <td>2007/50</td>
                </tr>
                <tr>
                    <th>Beszerzés tárgya:</th>
                    <td></td>
                </tr>
                <tr>
                    <th>Hirdetmény típusa:</th>
                    <td>A Közbeszerzési Döntőbizottság határozata KÉ</td>
                </tr>
                <tr>
                    <th>Eljárás fajtája:</th>
                    <td></td>
                </tr>
                <tr>
                    <th>Közzététel dátuma:</th>
                    <td>2007.05.04.</td>
                </tr>
                <tr>
                    <th>Iktatószám:</th>
                    <td>6809/2007</td>
                </tr>
                <tr>
                    <th>CPV Kód:</th>
                    <td></td>
                </tr>
                <tr>
                    <th>Ajánlatkérő:</th>
                    <td></td>
                </tr>
                <tr>
                    <th>Teljesítés helye:</th>
                    <td></td>
                </tr>
                <tr>
                    <th>Ajánlattételi/részvételi jelentkezési határidő:</th>
                    <td></td>
                </tr>
                <tr>
                    <th>Nyertes ajánlattevő:</th>
                    <td></td>
                </tr>
                <tr>
                    <th>Ajánlatkérő típusa:</th>
                    <td></td>
                </tr>
                <tr>
                    <th>Ajánlatkérő fő tevényeségi köre:</th>
                    <td></td>
                </tr>
				<tr>
					<th>Letöltés:</th>
					<td>
						<a href="/ertesito/pdf/portal_6809_2007/" target="_blank">Hirdetmény letöltése PDF formátumban</a>
					</td>
			    </tr>
                
            </table>

    </div>



    <div class="content hirdetmenytartalom">
	
		<pre>
		
KÖZBESZERZÉSEK TANÁCSA KÖZBESZERZÉSI DÖNTŐBIZOTTSÁG (6809/2007)

1024 Budapest, Margit krt. 85.
Ikt.sz.: D.90/20/2007.

Tárgy: a PEINTER Bt. jogorvoslati kérelme Mátészalka Város Önkormányzata közbeszerzési eljárása ellen.

A Közbeszerzési Döntőbizottság (a továbbiakban: Döntőbizottság) a Közbeszerzések Tanácsa nevében meghozza az alábbi

HATÁROZAT-ot:

A Döntőbizottság a PEINTER Ipari, Kereskedelmi és Szolgáltató Bt. (4220 Hajdúböszörmény, Lorántffy u. 26., képviseli: Prekub Ügyvédi Iroda, 4400 Nyíregyháza, Bercsényi u. 4., eljár: dr. Prekub János ügyvéd, a továbbiakban: kérelmező) jogorvoslati kérelmének, melyet Mátészalka Város Önkormányzata (4700 Mátészalka, Hősök tere 9., a továbbiakban: ajánlatkérő) „Mátészalka Területi Kórház rekonstrukciója” tárgyú közbeszerzési eljárása ellen nyújtott be részben helyt ad és megállapítja, hogy a ajánlatkérő megsértette a közbeszerzésekről szóló 2003. évi CXXIX. törvény (a továbbiakban: Kbt.) 1. § (2) bekezdését, a Kbt. 69. § (2) bekezdését, a Kbt. 54. § (5) bekezdését, a Kbt. 50. § (1) bekezdését, ezért az ajánlati felhívást és a dokumentációt és a közbeszerzési eljárásban az ajánlatkérő azt követő eljárási cselekményeit, döntéseit megsemmisíti, ezt meghaladóan a kérelmező kérelmét elutasítja.
A Döntőbizottság ajánlatkérőt 1 000 000 Ft, azaz egymillió forint bírsággal sújtja.
A Döntőbizottság kötelezi a ajánlatkérőt, hogy a bírságot a határozat kézbesítésétől számított 15 napon belül a Közbeszerzések Tanácsa Magyar Államkincstár (MÁK) 10032000- 01720361-00000000 számú számlájára fizesse be.
A Döntőbizottság kötelezi ajánlatkérőt, hogy a kérelmező részére a határozat kézhezvételétől számított 15 napon belül 150 000 Ft, azaz egyszázötvenezer forint igazgatási szolgáltatási díjat, továbbá 50 000 Ft + áfa (azaz ötvenezer forint + áfa) ügyvédi munkadíjat fizessen meg. Ezt meghaladóan a felek viselik az eljárás során felmerült költségeiket.
A határozat ellen fellebbezésnek, újrafelvételi és méltányossági eljárásnak helye nincs. A határozat felülvizsgálatát, annak kézhezvételétől számított 15 napon belül keresettel a Fővárosi Bíróságtól lehet kérni. A keresetlevelet a Fővárosi Bírósághoz címezve, de a Döntőbizottsághoz kell benyújtani. A keresetlevél benyújtásának a határozat végrehajtására halasztó hatálya nincs.

INDOKOLÁS

A Döntőbizottság a kérelmező jogorvoslati kérelme, a közbeszerzési eljárás során keletkezett iratok, a felek tárgyaláson tett szóbelí nyilatkozatok alapján az alábbi tényállást állapította meg.
Ajánlatkérő 2007. január 12-én feladott a közbeszerzésekről szóló 2003. évi CXXIX. törvény (a továbbiakban: Kbt.) VI. fejezete szerinti nyílt eljárásának ajánlati felhívása a Közbeszerzési Értesítő 7. számában 2007. január 17-én jelent meg a rendelkező részben meghatározott tárgyban.
Ajánlatkérő az ajánlati felhívás II.2.1) pontjában a teljes mennyiséget az alábbiak szerint határozta meg:
Mátészalkai területi kórház rekonstrukciója (sebészeti és diagnosztikai tömb bővítése) 3280 m2
– Földszint: központi ügyelet, sürgősségi betegellátó osztály (alapterület: 836,36 m2, kubatúra: 1987,961 m)
– A tervezett épület I. emelete: kardiológiai ellátás 7 ágyas koronária őrzővel és 15 belgyógyászati ágy (alapterület: 836,68 m2, kubatúra: 2062,45 lm3)
– A tervezett épület II. emelete: sebészeti osztály bővítése invazív mátrix rendszer kialakításához (alapterület: 837,80 m2, kubatúra: 2048,10 lm3)
– A tervezett épület tetőtere: kiszolgáló funkciók részére (alapterület: 788,77 m2, kubatúra: 1783,19 lm3).
Ajánlatkérő a rész-, illetve többváltozatú ajánlattétel lehetőségét kizárta.
Az ajánlati felhívás II.3) pontja szerint a teljesítés kezdete 2007. április 30., befejezése 2008. október 30.
Az ajánlati felhívás III.1.1) pontjában ajánlatkérő az alábbiakat írta elő: 
A szerződést biztosító mellékkötelezettségek:
Az ajánlatkérő a dokumentációban és a benyújtott ajánlatban meghatározott részteljesítési és végteljesítési határidőkhöz külön-külön késedelmi és meghiúsulási kötbért köt ki. A meghiúsulási kötbér egy részére az ajánlatkérő bankgarancia nyújtását írja elő. Ezen túlmenően a teljesítés idejére a Kbt. 53. § (5) bekezdése alapján teljesítési biztosítékot és – az ajánlattevő megajánlása szerint – a teljesítést követő időszakra garancia vállalását írja elő, mint szerződést biztosító mellékkötelezettséget.
A teljesítési biztosíték összege 25 millió forint.
Az ajánlati felhívás III.1.2) pontjában a fő finanszírozási és fizetési feltételek között meghatározta, hogy az ajánlatkérő előleget nem fizet. Az ajánlattevő a teljesítés során két részszámlát és egy végszámlát jogosult kibocsátani a dokumentációban és az ajánlatában meghatározottak szerint. A két részszámla értéke a bruttó vállalási ár 40–40%-a, míg a végszámla értéke a bruttó vállalási ár 20%-a lehet. Az ellenérték teljesítése a szerződésben meghatározott mód és tartalom szerint, részszámlák és a végszámla leigazolásától számított 30 napon belül, banki átutalással történik. Az ajánlatkérő kedvezőbb fizetési határidőt elfogad.
Az ajánlati felhívás III.2) pontjában ajánlatkérő meghatározta a részvételi feltételeket, a gazdasági és pénzügyi alkalmasság minimumkövetelményeit és az alkalmasság igazolására szolgáló igazolások és adatok körét az ajánlattevők és 10% feletti alvállalkozóra nézve.
A felhívás III.2.2) pontjában a pénzügyi alkalmasság igazolásához kérte:
2. A Kbt. 66. § (1) bekezdés b) pontja szerint 2003., 2004., 2005. év vonatkozásában a számviteli szabályoknak megfelelő beszámolója benyújtását eredetiben vagy fénymásolatban.
3. A Kbt. 66. § (1) bekezdés c) pontja szerint az előző 3 év (2004–2006.) teljes forgalmáról és ugyanezen időszakban a közbeszerzés tárgyának (magasépítés) megfelelő forgalmáról szóló nyilatkozatot eredetiben vagy fénymásolatban.
4. A Kbt. 66. § (1) bekezdés d) pontja alapján a pénzintézet igazolását az előírt nagyságrendű összegnek, kifejezetten a jelen beszerzés érdekében történő helyezését helyezéséről.
A pénzügyi alkalmasság minimum követelményei között ajánlatkérő meghatározta, hogy alkalmatlan az ajánlattevő valamint a Kbt. 71. § (1) bekezdés b) pontja szerinti alvállalkozó, ha
– Teljes árbevétele, valamint a magasépítési munkákból származó nettó árbevétele a 2004., 2005. és 2006. évek valamelyikében nem éri el a bruttó 500 millió forintot.
– Nem rendelkezik legalább 200 millió Ft összegű, kifejezetten a jelen beszerzés teljesítését szolgáló pénzintézeti letéttel.
Ajánlattevőnek és a Kbt. 71. § (1) bekezdés b) pontja szerinti alvállalkozónak e két pontban foglaltakra nézve együttesen kell megfelelnie.
Ajánlatkérő az ajánlati felhívás III.2.3) pontjában a műszaki, illetve szakmai alkalmasság igazolásához előírta:
1. A Kbt. 67. § (2) bekezdés a) pontja szerint a kivitelezési munkálatokra az előző öt évre (2002–2006.) vonatkozó, a Kbt. 68. § (2) bekezdése szerinti igazolását az ott meghatározott tartalommal eredetiben vagy fénymásolatban.
2. A Kbt. 67. § (2) bekezdés a) pontja szerint az intézmény folyamatos üzemelése mellett megvalósított kivitelezésre az előző öt évre (2002–2006.) vonatkozó, a Kbt. 68. § (2) bekezdése szerinti igazolását az ott meghatározott tartalommal eredetiben vagy fénymásolatban.
A műszaki alkalmasság minimumkövetelményeként előírta:
Alkalmatlan ajánlattevő valamint a Kbt. 71. § (1) bekezdés b) pontja szerinti alvállalkozó, ha
– Az előző öt (2002–2006.) évben nem rendelkezik legalább 1 db, 2002. január  1-je után műszaki átadással lezárult és pozitív véleménnyel igazolt új épület kivitelezése vagy meglevő épület komplex (építészeti, gépészeti, villamossági) felújítási referenciával, amelynek a szerződéses értéke eléri vagy meghaladja a bruttó ajánlati árat.
– Az előző öt (2002–2006.) évben nem rendelkezik legalább 1 db, 2002. január 1-je után műszaki átadással lezárult és pozitív véleménnyel igazolt a beszerzés tárgyával azonos épület (kórház vagy bármilyen fekvőbeteg-ellátására szolgáló egészségügyi intézmény) építésére vagy bővítésére vonatkozó olyan referenciával, amelyet az intézmény folyamatos üzemeltetése mellett valósítottak meg, és amelynek értéke eléri vagy meghaladja a bruttó ajánlati ár legalább 80%-át.
Ajánlatkérő az ajánlati felhívás IV.2.1) pontjában rögzítette, hogy az ajánlatokat az összességében legelőnyösebb ajánlat szempontja szerint bírálja el, ehhez megadta a részszempontokat, a hozzájuk tartozó súlyszámokkal.
részszempontok
súlyszámok
1. Ajánlati ár (egy összegben, bruttó)
70 
2. a teljesítést követő időszakra vonatkozó garanciavállalás mértéke években megadva (legfeljebb 10 év)
10
3. a 30 napon túli fizetési határidő mértéke naptári napokban megadva (legfeljebb 90 nap)
10
4. ISO 9001 minőségbiztosítási rendszer megléte (igen/nem)
10
Ajánlatkérő rögzítette, hogy a részszempontonként adható pontszám: 1–10. 
Ajánlatkérő az ajánlati felhívás VI.3.8.2) pontjában az ajánlatok értékelésnek módszereként meghatározta, hogy az 1–3. részszempont esetében a legjobb ajánlati tartalmi elem kapja a maximális pontot, a legrosszabb tartalmi elem kap 1, azaz egy pontot, a többi tartalmi elem pedig a legjobbhoz viszonyítva arányosítással kerül, két tizedes pontossággal kiszámításra. A részletes bírálati módszereket az ajánlati dokumentáció tartalmazza.
Ajánlatkérő ajánlati dokumentációt is készített, melyet az ajánlati felhívás IV.3.3) pontja szerint bruttó 300 000 Ft áron bocsátja ajánlattevők rendelkezésére. Rögzítette azt is, hogy a dokumentáció megvétele az eljárásban való feltétel.
Ajánlatkérő az ajánlattételi határidőt 2007. február 28-ban határozta meg a IV.3.4) pontban.
Ajánlatkérő az ajánlati felhívás VI.3.11) 4. pontjában közölte az ajánlattevőkkel, hogy címzett támogatást vesz igénybe a beruházás megvalósításhoz, az 5. pontban közölte, hogy a rendelkezésre álló forrás bruttó 700 M Ft.
Az ajánlati felhívás VI.3.9) A. pontban ajánlatkérő előírta, hogy az ajánlattevő által a szerződés teljesítéséhez a közbeszerzés értékének 10%-át meghaladó mértékben igénybe venni kívánt alvállalkozókat meg kell jelölni, a b) pontban kérte megjelölni a közbeszerzésnek azt a részét, amellyel összefüggésben az ajánlattevő harmadik személlyel szerződést fog kötni, a szervezet (személy) meghatározása nélkül.
Ajánlatkérő a felhívás VI.3.11) 10. pontjában a közbeszerzési eljárásba való részvételt a Kbt. 59. § alapján 10 millió Ft ajánlati biztosíték nyújtásához kötötte, amely teljesíthető átutalással, bankgarancia formájában, vagy biztosítási szerződés alapján kiállított kötelezvénnyel.
Az ajánlati dokumentáció útmutatót tartalmazott az ajánlat elkészítéséhez, tartalmazta a szerződéstervezetet, az elvégzendő munkák kiviteli tervdokumentációját és a költségvetési kiírásokat. A dokumentáció III. fejezetében a 26. oldalon ajánlatkérő az ajánlati felhívásban közzétett értékelési módszert megismételte.
Ajánlatkérő a dokumentáció III. fejezetében a 27. oldalon rögzítette, hogy „a nyertes ajánlattevő 2007. április 13-án köteles az ajánlatkérővel szerződést kötni.”
Ajánlatkérő a dokumentáció IV. fejezetének 30. oldalán felhívta az ajánlattevők figyelmét, hogy a pénzügyi, gazdasági alkalmasság igazolása körében az 5. alkalmassági szempont, azaz a 200 millió forint összegű, kifejezetten jelen beszerzés teljesítést szolgáló pénzügyi letéttel egyenértékűként kezeli, ha a fenti összegnek megfelelő folyószámlahitel-keret áll az ajánlattevő rendelkezésre. A folyószámlahitel-keretnek hasonlóan a letéthez kifejezetten a jelen beszerzés teljesítését kell szolgálnia. Amennyiben az ajánlattevő ezt az igazolást választja, úgy az ajánlatkérő igazolásként a folyószámlahitel-keret nagyságáról szóló pénzintézeti igazolást fogadja el.
Ajánlatkérő a dokumentáció IV. fejezetének 26. pontjában előírta az alábbiakat: A szerződés meghiúsulására (nem teljesítés) vonatkozóan, a szerződéses feltételek között kikötött 50 millió Ft értékű bankgarancia teljesítésére vonatkozó szándéknyilatkozat, amelyben az ajánlattevő rögzíti, hogy nyertessége esetén a szerződés megkötésig a bankgaranciát megköti és bemutatja.
A dokumentáció részét képező vállalkozási szerződésben az alábbiakat fogalmazta meg ajánlatkérő:
„III.1.: A szerződő felek a kivitelezési munkák értékét a vállalkozó által készített és a megrendelő által elfogadott a közbeszerzési ajánlati dokumentációban foglaltaknak megfelelően a következők szerint állapítják meg: a kivitelezés díja:
… + 20% áfa = …… Ft, azaz bruttó …… forint, amely összegből bruttó 10 000 000 Ft (tartalékkeret) tételes felmérés alapján, a szerződéses összeg hátralevő része pedig bruttó …… Ft prognosztizált átalányáron kerül elszámolásra.
III.2.: A szerződéses összeg a szerződés II.3) pontban meghatározottakon túl – egyebek mellett – magában foglalja a következőket: a vállalkozó nem megfelelő terv felülvizsgálatából eredő, valamint a műszaki szükségességből felmerülő többlet- és pótmunkák költségeit, a tervdokumentációban vagy a költségvetési kiírásban nem szereplő, de a beruházás rendeltetésszerű használatához műszakilag közvetlenül szükséges munkákat.
IV.5.: Megrendelő a Kbt. 53. § (5) bekezdése alapján a teljesítés időtartamára biztosítékot köt ki. A biztosíték összege 25 000 000 Ft, mely teljesíthető készpénzzel, számlára utalással, bankgarancia biztosításával, vagy biztosítási szerződés alapján.
IX.1.: A szerződésszegő fél által fizetendő kötbér mértéke:
a) A megvalósítás szakaszainak teljesítési késedelme esetén a bruttó szakaszszámla értékére vetített 0,5% naponta, a végteljesítés esetén a végszámla bruttó értékére vetített 1%,
b) hiánypótlási késedelem esetén: a hiánypótlási munkák értékére vetített napi 1 (egy)%, legfeljebb 30%,
c) hibás teljesítés esetén: ha a megrendelő kijavítást vagy a munka újbóli elvégzését igényli, az igény bejelentésétől a kijavításig vagy a munka újbóli elvégzési ideje alatt a megrendelő az a) pont átadási késedelem címszóban meghatározott mértékű kötbér illeti meg,
d) lehetetlenülés (meghiúsulás) esetén: a vállalkozási szerződés teljes összegére vetített 30%.
Amennyiben a késedelmes teljesítés ideje a 30 napot meghaladja, úgy megrendelő a szerződést meghiúsultnak tekinti.
A meghiúsulás esetére vállalkozó 50 millió Ft értékű bankgaranciát nyújt, melyet a szerződéskötéssel egy időben bemutat. Ennek elmaradása a szerződéstől való elállásnak minősül.
IX.2.: Késedelmes és hibás teljesítés esetén vállalkozó a számláit az előzőek alapján számított kötbér összegével csökkentve köteles benyújtani.
XII.6.: A létesítmény megvalósítására a vállalkozó kizárólag az általa előzetesen megnevezett – és a megrendelő által elfogadott – alvállalkozókat vonhatja be, amelyek tevékenységéért teljes felelősséggel tartozik. Minden további alvállalkozó csak a megrendelő egyetértésével és jóváhagyásával vonható be.” Ajánlatkérő 2007. február 5-én helyszíni konzultációt tartott.
A dokumentációt 9 ajánlattevő váltotta ki, köztük kérelmező is.
Kérelmező jogorvoslati kérelmét 2007. február 16-án adta postára, melyet a Döntőbizottság 2007. február 20-án érkeztetett. Kérte a jogsértés megtörténtének megállapítása mellett ajánlatkérő törvénynek megfelelő magatartásra való felhívását, azaz ajánlatkérő felhívását a Kbt. szabályainak megfelelő felhívás és dokumentáció kiadására. Kérte ideiglenes intézkedésként az eljárás felfüggesztését, és a költségek viselésére kötelezni ajánlatkérőt, mely az igazgatási szolgáltatási díj, 100 ezer Ft + áfa megbízási díj és utazási költségből áll. Csatolta az ügyvédi megbízási szerződését.
Előadta, hogy a cég gazdasági tevékenysége körében hivatásszerűen építőipari kivitelezéssel foglalkozik, és a felhívás valamint a dokumentáció megjelölt pontjaiban levő feltételek jogszabálysértők, diszkriminatívak és azok az érdekeit sértik. Jogorvoslati kérelmében 10 pontban sérelmezte az ajánlati felhívás és dokumentáció előírásait.
1. Az ajánlati felhívás III.1.1) pontjában szerepel szerződéses mellékkötelezettségként a kötbér, azonban annak kötelezően elvárt mértékét valamint a 50 millió Ft teljesítési biztosítékot itt nem ismertette ajánlatkérő, azt csak a 300 000 Ft áru dokumentáció megvásárlását követően az abban levő szerződéstervezet IV.5) és IX. pontjaiban ismerhette meg az ajánlattevő, amelyet egyoldalúan határozott meg, és nem a bírálati szempontban szereplő feltétel. 
Figyelemmel a szerződés IX. pontjában meghatározott késedelmi kötbérekre – szakaszszámla bruttó értékének 0,5%-a és a végszámla esedékessége esetén annak bruttó értékének 1%-a, továbbá a 30 napot meghaladó késedelem után a szerződést meghiúsultnak tekinti ajánlatkérő – és a meghiúsulás esetére előírt 50 millió Ft bankgarancia együttesen túlzott követelmény.
A teljesítés időtartamára ezen biztosítékokra a vállalkozónak 25 és 50, összesen 75 millió forintot kell lekötnie a teljesítés 18 hónapos idejére. Néhány kifejezetten tőkeerős, fölös pénzeszközzel rendelkező céget leszámítva a gazdálkodószervezetek nem engedhetik meg maguknak, amennyiben mégis, akkor a gazdálkodás forgóeszközeiből másfél évre kivont ilyen mértékű eszköz, és a velük szükségszerűen felmerülő járulékos költségek (pl. bankgarancia-költség, kamatveszteség) teljesen értéktelenítik a vállalással kalkulálható hasznot. Előadta továbbá, hogy súlyos hiányossága ezen kikötéseknek, hogy sem a dokumentáció, sem a felhívás nem rendelkezik a teljesítési biztosítékra vonatkozóan semmilyen felhasználási szabályról. Nem szabályozott, hogy milyen feltételek mellett, milyen módon, milyen mértékig kereshet belőle kielégítést a megrendelő, hogyan történik a felek között az elszámolás, ha a biztosíték nyújtása pénz átadásával történik, kit illetnek meg az összeg kamatai, ha nem kell belőle kielégítést keresni, mikor, hogyan kerül vissza a pénz a vállalkozóhoz.
Előzőek sértik a Kbt. 49. §-át, mert az egyenlő esély követelményét sérti az, hogy ajánlatkérő az alkalmassági és bírálati szempontokon kívül olyan követelményeket támaszt, amelynek a potenciális ajánlattevők egy része eleve nem tud megfelelni akkor sem, ha egyébként alkalmas lenne , a megfelelő ajánlattételét pedig akadályozza az előírások vázolt hiányossága és a szerződésteljesítéshez szükségtelen, az okszerű és ésszerű gazdálkodás szempontjait figyelmen kívül hagyó biztosítékrendszer. Továbbá a Kbt. 306. § (6) bekezdése szerint a közbeszerzési eljárás alapján megkötött szerződésre alkalmazandó Ptk. 5. §-ában szabályozott joggal való visszaélés tilalmába ütközik, mert versenyeztetés nélkül ír elő olyan egyoldalú feltételeket, amelyek alakítására vagy befolyásolásra a másik szerződő félnek sem ajánlatával, sem tárgyalásos vagy egyéb úton nincs módja.
2. Előadta, hogy az ajánlati felhívás III.2.2) pontjában megadott alkalmassági követelmény, mely szerint alkalmatlan ajánlattevő, ha nem rendelkezik legalább 200 millió Ft összegű, kifejezetten a jelen beszerzés teljesítését szolgáló pénzintézeti letéttel, a Kbt. 69. § (3) bekezdése és a Kbt. 49. § rendelkezéseibe ütközik, mert véleménye szerint nem szükséges a beruházás mintegy egyharmadát kitevő erre a célra elkülönített pénzeszköz. Hivatkozott arra, hogy a cégek nem úgy működnek, hogy az egyes vállalkozói projektekre szétszabdalják és elkülönítik a rendelkezésükre álló pénzeszközöket, hanem a finanszírozás, a költségviselés a gazdálkodás teljes vertikumában, komplex módon történik. Attól minden további nélkül alkalmas lehet a felhívásban megadott finanszírozási feltételek mellett is egy vállalkozás a szerződés teljesítésére, ha nem különíti előre el a megrendelő által kitalált és előírt összegű pénzeszközt. Értelmezhetetlen a feltétel amiatt is, mert az összegnek a saját letéti számlán kell lennie, ami felett az ajánlattevő rendelkezik, és ez kizárólag a jelen beszerzés teljesítését szolgálja. Ajánlatkérő ugyanakkor elfogadott a dokumentáció 24. oldalán az utolsó bekezdésben a letét helyett folyószámlahitel-keret igazolást is. Ez az előírás is tartalmazza a „jelen beszerzés teljesítését szolgáló” kitételt. Ráadásul ezen alkalmassági feltétel azért is jogellenes, mert nem rendelkezik arról, hogy a pénzintézeti igazolást követően mi történhet a letéttel illetve a hitelkerettel, meddig kell annak rendelkezésre állni, kell-e és ha igen, akkor milyen módon kell igazolni a felhasználását. Ezek hiányában az igazolás kiadását követő napon ajánlattevő a pénzt a letétből felveheti, bármire fordíthatja, aminek következtében az igazolás cél és funkció nélküli.
3. A Kbt. 59. § (3) bekezdésében foglalt esélyegyenlőség követelményében ütközik az ajánlati felhívás VI.3.11) 10. pontjában előírt 10 millió Ft ajánlati biztosíték, mert az nincs arányban a szerződéskötés meghiúsulásával előreláthatólag felmerülő veszteség mértékével.
4. A Kbt. 54. § (5) bekezdésbe ütközik az ajánlati dokumentáció árának bruttó 300 ezer forintban való meghatározása, mert az ellenérték nem áll arányban annak előállításával és rendelkezésre bocsátásával kapcsolatban a közbeszerzési eljárásra tekintettel felmerült költségekkel.
5. Kérelmező előadta, hogy a kérelme 1–4. pontjaiban kifogásolt anyagi feltételek – azon túl, hogy a mértékük és módjuk miatt a Kbt. tételes rendelkezéseit is sértik – összességükben az egymásra épülő hatásukban tendenciaszerűen azt a hatást keltik, hogy az eljárásban való részvétel diszkriminatív módon van összeállítva, a kisebb méretű, kevesebb forgótőkével rendelkező vállalkozásokat eleve kizárni vagy az okszerű gazdálkodás követelményei szerint vállalhatatlan kockázat miatt távoltartani törekszik függetlenül attól, hogy egyébként ezek nélkül a szerződés teljesítésére alkalmasak lennének. Így együtt a feltételek a Kbt. 1. § (2) bekezdésében foglalt esélyegyenlőséget sértik. Tárgyaláson tett nyilatkozata szerint a Kbt. 1. § (2) bekezdésnek a sérelme a kérelme 1–2. pontjai alapján is megvalósult.
6. Kifogásolta, hogy a „valamint” kötőszó miatt a felhívás III.2.2) pontjában meghatározott azon alkalmassági követelmény nem egyértelmű és értelmezhetetlen, hogy a 2004., 2005. és 2006. évekre előírt bruttó 500 millió Ft érték a teljes árbevételnek és magasépítési munkákból származó nettó árbevételnek együttesen, vagy külön kell teljesíteni a követelményt. Ez az ellentmondás az alkalmassági feltétel önkényes elbírálására ad lehetőséget. Az előírás a Kbt. 49. §-ába ütközik.
7. Kifogásolta továbbá, hogy a Kbt. 69. § (3) bekezdésbe ütközik a műszaki alkalmasság körében előírt kétfajta referenciára vonatkozó előírás. Az első feltétel új épület kivitelezésére vagy meglevő épület komplex felújítására vonatkozik, pedig a felújítás nem is tárgya a beszerzésnek. A másik referenciakövetelmény a beszerzés tárgyával azonos épület építésére vagy bővítésére vonatkozik, amelyet az intézmény folyamatos üzemelése alatt valósítottak meg, és amelynek az értéke a bruttó ajánlati ár 80%-át eléri. Álláspontja szerint a két feltétel előírása logikátlan és szükségtelen, mert ha valaki meg tudott valósítani folyamatos üzemelés mellett egy kórházépület építését vagy bővítését, akkor szükségtelen mindkét referencia megkövetelése. Az alkalmasság megítéléséhez ezért szükségtelen és felesleges még egy másfajta, nem fekvőbeteg-ellátását szolgáló épület megépítését is előírni. Ráadásul a referencia értékét az ajánlati ár 80%-ához kötötte ajánlatkérő, így nem azonos értékű referenciát követelt meg az ajánlattevőktől ugyanarra a beszerzésre. Ez sérti a Kbt. 1. § (2) bekezdését is.
8. Kifogásolta azt is, hogy az értékelésre úgy adta meg az ajánlatkérő a pontozási módszert, hogy az nem jelenti minden ajánlat azonos módszerrel történő pontozását, mert a legrosszabb ajánlatra adott pontszám nem a legjobbhoz viszonyított arányosítással kerül meghatározásra, ez pedig nem tükrözi az ajánlatokban levő különbségeket. Ez az értékelést torzítja. Ez azt is jelenti, hogy akinek a legrosszabb ajánlati ára van, az 1 pontot kap, a súlyszámokra figyelemmel ezáltal esélye sincs versenyben maradnia. Ez sérti a Kbt. 49. §-át és az 57. § (4) bekezdés c) pontját, mert az 1 pont semmilyen értékelési szempont alapon nem alapszik, és független az ajánlati elem tényleges értékétől.
9. A vállalkozási szerződés III.1) pontja szerint a teljes kivitelezési díjból 10 millió Ft tartalékkeret, mely tételes felmérés alapján kerül elszámolásra. Formálisan nincs kimondva, de az építőipari kivitelezési gyakorlat és a szokások alapján ki lehet következtetni, hogy a tartalékkeret az előre nem látható pótmunkák fedezeteként van elkülönítve. Ugyanakkor a szerződés III.2.1) pontja szerint a szerződéses összeg magába foglalja a műszaki szükségességből felmerülő többlet- és pótmunkák költségeit is. A kiírás nem mondja ki, hogy a vállalási ár ezek ellenértékét a fent megjelölt tartalékkeret mértékéig foglalja magába. Ennek hiányában a szerződéstervezet a vállalkozó kockázatává teszi a megrendelői érdekből vagy tervezői hiányosságból szükségessé váló pótmunkák tartalékkeretet meghaladó költségét, függetlenül annak mértékétől. Véleménye szerint ez olyan jogellenes, egyoldalú kikötés, amely a Kbt. 49. §-ába és a Ptk. 201. § (1) bekezdésébe ütközik, miszerint a szolgáltatásért ellenszolgáltatás jár, továbbá ellentétes a Ptk. 403. § (4) rendelkezésével is, mely szerint a pótmunka díját el kell számolni.
10. A szerződéstervezet XII.6. pontjának előírása, mely szerint a vállalkozó kizárólag az általa előzetesen megnevezett – és a megrendelő által elfogadott – alvállalkozókat vonhatja be, ellentétes a Kbt. 71. § rendelkezésével valamint a felhívás VI.3.10) pontjával. Ajánlattevőknek a 10%-ot meghaladó mértékben bevont alvállalkozót kell megneveznie az ajánlatában, és csak azt kell megjelölnie, hogy mely munkák tekintetében fog szerződést kötni, de ezeket az alvállalkozókat nem kell megneveznie.
Ajánlatkérő észrevételében kérte elsődlegesen a jogorvoslati eljárás megszüntetését, mert egyrészről a jogorvoslati kérelmet ügyfélképességgel nem rendelkező kérelmező nyújtotta be, másrészről a jogorvoslati kérelemben előadottak elbírálására a Döntőbizottság a közigazgatási hatósági eljárás és szolgáltatás általános szabályairól szóló 2004. évi törvény (a továbbiakban: Ket.) 19. § (1) bekezdés és a 30. § b) pontjára tekintettel a Kbt. 316–318. § alapján, a egyes kérelmi elemek vonatkozásában nem rendelkezik hatáskörrel. Másodlagosan kérte ajánlatkérő az alaptalan kérelem elutasítását.
Előadta, hogy az összeg volumenére, a beruházás nagyságrendjére, valamint az egészségügyi intézmény- és ellátórendszert napjainkban érintő átalakításokra tekintettel megállapítható, hogy a beruházás, mind a város, mind a kistérség számára kiemelt jelentőségű. Címzett támogatás keretében megkötött támogatási szerződés értelmében az építési beruházás megvalósítására irányuló szerződést 2007. április 30-ig az ajánlatkérőnek meg kell kötnie. A támogatási szerződés ezen pontjának módosítására – a korábbi módosításra tekintettel – már nincs mód. A fentiek alapján ajánlatkérő annak érdekében, hogy a beruházás biztonsággal, a lehető legjobb minőségben valósuljon meg nem vitatottan szigorú feltételeket – határozott meg.
Előadta, hogy a Kbt. 1. § (1) bekezdése alapján a közbeszerzési eljárásban – ideértve a szerződés megkötését is – az ajánlatkérő köteles biztosítani, az ajánlattevő pedig tiszteletben tartani a verseny tisztaságát és nyilvánosságát. E szabályt a Kbt. alapelvi szinten rögzíti. Az alapelvi szabályoknak a törvényben konkrétan megfogalmazott általános szabályokhoz képest nagyobb jelentőségük van, mivel a konkrét normákhoz többlettartalmat, követelményeket társítanak. Ezen alapelvi szabályokkal szembeni követelmény, hogy azok a közbeszerzési eljárás minden mozzanatában érvényesüljenek. A kérelmező beadványában – többek között – sérelmezte, hogy az ajánlatkérő által az eljárás során előírt feltételek ellentétesek a Kbt.-vel és sértik a verseny tisztaságára és nyilvánosságára vonatkozó szabályait. Előadta, hogy a kógens jogszabályszövegből is következik, hogy a Kbt. 1. §-nak hivatkozott alapelvi rendelkezései a már meglévő verseny tisztaságának és nyilvánosságának biztosítására vonatkoznak. A beszerzés tárgya építési beruházás, a szerződés tárgya pedig egy speciális igényű épület létrehozása. A megindított közbeszerzési eljárásban, a speciális építmény felépítésére vonatkozó ajánlatkérői igény ellenére – a kérelmezőt is beleszámítva – 9 szervezet vásárolta meg az ajánlati dokumentációt. A Kbt. 1. § (2) bekezdése alapján az ajánlatkérőnek esélyegyenlőséget és egyenlő bánásmódot kell biztosítania az ajánlattevők számára. A kérelmező beadványában – többek között – az ajánlatkérő által az eljárás során előírt alkalmassági szempontoknak a Kbt. esélyegyenlőségi szabályát sértő megfogalmazását sérelmezi. A Kbt. 69. § (3) bekezdése szerint az ajánlatkérőnek az alkalmassági kritériumai megfogalmazásakor, az alkalmasság feltételeit a beszerzés tárgyára, annak volumenére, (értékére, mennyiségére), jellegére tekintettel kell megfogalmaznia. Az ajánlatkérő álláspontja szerint a fenti jogszabályi rendelkezésekből egyértelműen levonható az a következtetés, hogy a szigorú alkalmassági feltételek önmagukban nem jelentik az esélyegyenlőségi alapelv automatikus sérelmét is egyben.
Az ajánlatkérő álláspontja szerint az esélyegyenlőség biztosítására vonatkozó alapelvi követelmény nem jelenti azt, hogy az ajánlatkérőnek kötelessége lenne minden egyes közbeszerzési eljárásban minden egyes vállalkozás számára az ajánlattétel lehetőségét biztosítani. Véleménye szerint az alapelvi rendelkezésekben az általánosság szintjén megfogalmazott követelményeket a konkrét jogszabályi rendelkezésekkel összhangban, egymásra tekintettel kell értelmezni és alkalmazni.
A Kbt. 69. § (3) bekezdése alapján a beszerzés tárgyára és jellegére figyelemmel kell megállapítani az alkalmassági feltételeket, így a beszerzés tárgyát, jellegét, volumenét kell alapul venni az alkalmasság meghatározásánál. E körben megállapítható, hogy a teljes beruházás értéke közel 1 milliárd Ft, amelyből az építési beruházás becsült értéke (volumene) 700 millió Ft. Erre tekintettel az ajánlatkérő nem tartja a Kbt. szabályait sértőnek azt a helyzetet, ha az előbb ismertetett jellemzőkkel bíró eljárásban a kérelmező, aki egy 10 000 Ft, azaz tízezer forint törzstőkével bíró betéti társaság eredményesen nem tud részt venni az eljárásban a teljesítésre való képtelensége okán.
Előadta, hogy a 69. § (3) bekezdésére tekintettel akkor valósul meg jogsérelem, ha a beszerzés tárgyára, mennyiségére, jellegére, becsült értékére is tekintettel, azokhoz képest túlzó követelményeket támaszt az ajánlatkérő. Véleménye szerint jelen közbeszerzési eljárásban az ajánlatkérő ezen körülményekre maximálisan figyelmet fordítva határozta meg az alkalmassági kritériumokat.
Az ajánlatkérő álláspontja szerint a kérelmező a fentiekben leírtakra figyelemmel az alábbi indokok alapján nem rendelkezik ügyfélképességgel.
A Kbt. 323. § (1) bekezdése szerint jogorvoslati kérelmet nyújthat be az az ajánlatkérő, az olyan ajánlattevő, részvételre jelentkező vagy egyéb érdekelt (a továbbiakban: kérelmező), akinek jogát vagy jogos érdekét az e törvényben ütköző tevékenység, vagy mulasztás sérti, vagy veszélyezteti.
A jogorvoslati eljárás eredményes megindításához, azaz az ún. ügyfélképességhez két alapvető feltétel szükséges:
A kérelmezőnek, aki mint potenciális ajánlattevő nyújtotta be ajánlatát
– egyrészt ki kell elégítenie az ajánlatkérővel, az ajánlattevővel, részvételre jelentkezővel, illetve egyéb érdekelttel szembeni követelményeket,
– másrészt jogos érdeksérelemnek kell megvalósulnia az oldalán.
A gazdasági társaságokról szóló 2006. évi IV. törvény (a továbbiakban: Gt.) 12. § (2) bekezdése alkotmányossági alapelvként rögzíti, hogy egy gazdasági társaság bármely tevékenységet folytathat, amelyet a jogszabály nem tilt, vagy korlátoz. A Gt. 12. § (1) bekezdés c) pontja szerint pedig a társasági szerződésben fel kell tüntetni a gazdasági társaság főtevékenységét és azon tevékenységeket, amelyeket a társaság a cégjegyzékben feltüntetni kíván. Mindezen szabályok azonban nem jelentik azt, hogy egy gazdasági társaság feltételek nélkül, korlátlanul bármely tevékenységet végezhet, és az elvégzett tevékenységről számlát állíthat ki.
A Kbt. 81. § (1) bekezdés: Az ajánlatok elbírálása során az ajánlatkérőnek meg kell vizsgálnia, hogy az ajánlatok megfelelnek-e az ajánlati felhívásban és a dokumentációban, valamint a jogszabályokban meghatározott feltételeknek. A Kbt. 91. § (1) bekezdése rögzíti, hogy a szerződést az eljárás nyertesével kell megkötni a Kbt. 304. § (1) bekezdése alapján a szerződést a nyertes ajánlattevőnek kell teljesítenie. A Kbt. 305. § (1) bekezdése szerint ajánlatkérő meghatározott határidőkben köteles az ellenszolgáltatást teljesíteni. Az ellenszolgáltatás teljesítésének törvényi feltétele az arról szóló számla kibocsátása. A nyertes ajánlattevőként szerződő fél pedig számla kibocsátásra akkor jogosult, ha annak törvényi feltételei fennállnak. Az adózás rendjéről szóló 2003. évi XCII. törvény (a továbbiakban: Art.) alapján az általános forgalmi adó alanya az általa végzett értékesítésről jogszabály szerinti bizonylatot (számla, készpénzfizetési számla, nyugta) állít ki, ideértve a jogszabályban megállapított szerv által jóváhagyott pénztárgéptípus nyugtáját is. E bizonylatot szigorú számadás alá vont nyomtatványként kell kezelni és nyilvántartani.
Az Art. 16. § (1) bekezdése szerint adóköteles tevékenységet csak adószámmal rendelkező adózó folytathat, a 20–21. §-ban foglalt kivétellel. A (2) bekezdés szerint az adóköteles tevékenységet folytatni kívánó adózó adószám megállapítása végett köteles az állami adóhatóságnál bejelentkezni. Az Art. 16. § (3) bekezdés d) pontja alapján e bejelentés keretében meg kell jelölnie a gazdálkodási formáját, tevékenységének felsorolását, a cég által a létesítő okiratban feltüntetett tevékenységi köröket, illetve a cég létesítő okiratában nem szereplő, de ténylegesen végzett tevékenységeket a Központi Statisztikai Hivatal által kiadott nómenklatúra szerint, továbbá a statisztikai számjelet. A 17. § (3) bekezdése szerint a cégkivonatban nem szereplő, de ténylegesen végzett tevékenységeket a KSH-nómenklatúra szerint köteles az adóhatóságnak bejelenteni. Az adózásra vonatkozó fent megjelölt jogszabályhelyek értelmezése alapján – az ajánlatkérő álláspontja szerint – a kérelmező a tevékenység végzésére és arról számla kibocsátására akkor jogosult,
– ha a számla alapjául szolgáló tevékenység az alapító okiratában, cégkivonatában szerepel,
– illetve a tevékenység végzését az illetékes adóhatóság felé bejelentette. [Különös tekintettel az Art. 16. § (2) bekezdésére, amely szerint, ha adóköteles tevékenységet kíván folytatni, akkor bejelentkezik, illetve változást bejelent.] A bejelentés megtörténtéig az ajánlatkérő álláspontja szerint a tevékenység végzésére nem jogosult.
A fenti körülmények hiányában a kérelmező a jelen beszerzés tárgya szerinti tevékenységet (TEÁOR 45.21 Épület, épületrész építése) nem jogosult folytatni.
Előzőek alapján az ajánlattevő – a hatályos jogszabályi rendelkezések alapján – a törvényi feltételek fennállásának hiánya okán a jelen közbeszerzési eljárás eredményeként megkötendő szerződés megkötésére nem képes és nem jogosult.
A kérelmező számos tevékenység folytatására jogosult, a kérelmezőnek a beszerzés tárgya szerinti tevékenységhez kapcsolódó tevékenységei között azonban a TEÁOR 45.21 Épület, híd, alagút, közmű, vezeték építése tevékenység nem szerepel. Az irányadó jogszabályi rendelkezések alapján mindenfajta épület, így kórház épületének építése is ezen TEÁOR-szám alatt lehetséges. Tehát a hatályos cégadatok alapján a kérelmező nem végez olyan tevékenységet, amely a beszerzés tárgyához kapcsolódna, épületszerkezet megépítésére nem rendelkezik jogosultsággal. A cégkivonatában található tevékenységi körök egyrészt épületgépészeti tevékenység, illetve ún. befejező építési tevékenység csoportjába tartoznak, amelyek kapcsán a KSH-nómenklatúra egyértelműen meghatározza, hogy azok kifejezetten nem tartoznak 45.21 szerinti TEÁOR-szakágazatba.
Az épített környezet alakításáról és védelméről szóló 1997. évi LXXVIII. törvény (a továbbiakban: Étv.) 39. § (1) bekezdés szerint „az építésügyi hatósági (létesítési) engedélyhez kötött építmények építőipari kivitelezési tevékenysége akkor folytatható, ha
a) az építőipari kivitelezés az építési tevékenységet folytató egyéni vállalkozó, vagy gazdasági társaság (a továbbiakban: kivitelező) tevékenységi körében szerepel…”
Fentiekből következik, hogy egy vállalkozás csak akkor folytathat építőipari kivitelezést, épület, épületrész építését, ha az Étv. hivatkozott rendelkezésére tekintettel, a Gt. 12. § (2) bekezdése szerint, a 45.21 TEÁOR-szám a tevékenységében szerepel. Az ajánlatkérő álláspontja az, hogy a kérelem benyújtásakor a kérelmező nem felel meg az ajánlati felhívás és az ajánlati dokumentáció, illetve a jogszabályokban meghatározott feltételeknek, tehát ajánlata esetleges benyújtásakor a Kbt. 88. § (1) bekezdés f) pontja alapján érvénytelennek kellene nyilvánítani. Nem vitatta, hogy a 45.25 TEÁOR-szám részeiben tartalmaz olyan elemeket, melyek megfeleltethetők a jelenlegi építési beruházás egyes elemeinek, de az épületépítésre, vagy épületrészépítésre vonatkozó jogosultságot nem biztosítják. Előzőekre tekintettel álláspontja szerint az ügyfélképesség csak akkor állapítható meg, ha a kérelmező a 45.21 TEÁOR szerinti tevékenységet az adózás rendjéről szóló törvény (Art.) 22. § (2) bekezdése szerint erről az adóhatóságot előzetesen értesítette. 
Indítványozta, hogy a Döntőbizottság keresse meg az illetékes adóhatóságot, hogy kérelmező bejelentette-e jelen beszerzés tárgyát képező szerződés teljesítéshez szükséges tevékenység végzését.
Megkérdőjelezhető az ügyfélképesség arra tekintettel is, hogy a kérelmező önmaga sem pénzügyileg, sem műszaki-szakmailag nem képes a közbeszerzési eljárásban ajánlattevőként önállóan részt venni. Ez két dolgot jelent: egyrészt önmaga egyedül egyetlenegy alkalmassági feltételeknek sem képes megfelelni, így vitatható, hogy számára ez a kiírás, alappal bármiféle érdeksérelmet jelentene, másrészt ha csak alvállalkozókkal tud megfelelni a kiírás feltételeinek, az alvállalkozók teljes körű bevonását pedig az ajánlatkérő biztosította, akkor a kérelmező az alvállalkozókkal eleget tud tenni az alkalmassági kritériumoknak, így érdeksérelme továbbra sem állapítható meg.
Ajánlatkérő álláspontja szerint a kérelmező jelenleg nem elégíti ki a jelen eljárásban az ajánlattevőkkel szembeni követelményeket, mivel a beszerzés tárgya szerinti tevékenység végzésére jelenleg nem jogosult, és így vele szerződést érdemben nem lehet kötni. A fentiekből következik, hogy a kérelmező egy 10 000 Ft tőkével rendelkező, a beszerzés tárgyához kapcsolódó tevékenységet nem folytatható, szakipari – de nem építő – mikrovállalkozás, mely vállalkozás a jelen közbeszerzési eljárásban, a Kbt. 88. § (1) bekezdésére tekintettel, csak érvénytelen ajánlatot képes benyújtani.
A kérelmező cégkivonatába bejegyzett szakipari tevékenységi körök nem fedik le teljes egészében a jelen közbeszerzési eljárásban elvégzendő feladatokat, sőt értékükben csak elenyésző mennyiséget jelentenek.
Az ajánlatkérő véleménye szerint az alábbi indokok alapján a jogos érdeksérelem fennállásának követelménye sem teljesül: 
A kérelmező beadványában sérelmezte a korábbiakban hivatkozott alapelvi rendelkezések megsértését. Az ajánlatkérő a fentiekben részletesen indokolta a kérelmezői észrevételek fenn nem állását. Az esélyegyenlőség és a verseny tisztasága nem sérült, tehát érdeksérelmet megállapítani e vonatkozásban megállapítani nem lehet.
Előadta, hogy a kérelmező általános ügyfélképessége nem áll fenn. Ha és amennyiben a Döntőbizottság ezt másképpen ítéli meg, akkor sem állapítható meg az ügyfélképesség a második, a harmadik, a negyedik, a hatodik és a hetedik kérelmi elem vonatkozásában, míg az első és kilencedik kérelmi elem tekintetében – álláspontja szerint – a Döntőbizottságnak nincs hatásköre, az ötödik és tizedik kérelmi elem vonatkozásában a kérelmező állításai alaptalanok.
Kérelmező ajánlatkérő észrevételeire reagálva előadta, hogy álláspontja szerint a 45.21 tevékenységi kör hiánya nem jelenti azt, hogy a hatályos jogszabályok szerint ne nyújthatna be érvényes ajánlatot, illetve ne köthetne szerződést. Hivatkozott továbbá arra, hogy az adótörvények az ügyfélképesség vonatkozásában irrelevánsak. Előadta továbbá, hogy ajánlatkérő az érdeksérelem hiányát a jogorvoslati kérelem érdemi vizsgálatából vezeti le. A Döntőbizottság kötelezésére kérelmező bemutatta, hogy milyen építési tevékenységet végzett.
Ajánlatkérő előadta továbbá, hogy a kérelmező számos olyan kérdést vetett fel, amelyek nem tartoznak a közigazgatási szerv hatáskörébe, tehát sérelmei esetleges orvoslására a jelen eljárás nem ad módot. A Kbt. 318. § (1) bekezdése szerint a közbeszerzésre, illetőleg a közbeszerzési eljárásra vonatkozó jogszabályok megsértése miatt indult eljárás lefolytatása, ideértve a 219. § (9) bekezdésének esetét is, a Közbeszerzési Döntőbizottság hatáskörébe tartozik. E jogszabályi rendelkezés alapján a Döntőbizottság, mint közigazgatási szerv hatáskörébe kizárólag a közbeszerzésre, illetőleg a közbeszerzési eljárásra vonatkozó jogszabályok megsértése miatt indult eljárás vizsgálata tartozik. A Kbt. 316. § (2) bekezdése értelmében a közbeszerzési eljárás alapján megkötött szerződéssel kapcsolatos jogvita, illetőleg a közbeszerzési eljárással kapcsolatos polgári jogi igények elbírálása a bíróság hatáskörébe tartozik. E jogszabályi rendelkezésből megállapítható, hogy a kérelmező által felvetett és Ptk. szabályainak sérelmére vonatkozó észrevételek vizsgálatára és e tárgyban határozat meghozatalára a Döntőbizottság, mint közigazgatási szerv hatáskörrel nem rendelkezik, azok megítélése a polgári bíróság hatáskörébe tartozik.
E fenti tények összevetése alapján az ajánlatkérő álláspontja az, kérelmezőnek
– az eljárásban alkalmazott biztosítékrendszer, – illetve a vállalkozási szerződéstervezet,
– azon belüli is a tartalékkeret,
– és az alvállalkozók bevonása vonatkozásában
a jelen – közigazgatási eljárás keretében kezelhető érdeksérelme nem is keletkezett.
Az ajánlatkérő álláspontja szerint a kérelmező ügyfélképességgel nem rendelkezik, tekintettel egyrészt arra, hogy potenciális ajánlattevőként az eljárásban nem vehet részt, másrészt az oldalán érdeksérelem nem is keletkezett.
Ajánlatkérő érdemben előadta, hogy késedelmi és meghiúsulási kötbért, a meghiúsulási kötbér egy részére 50 millió forint erejéig bankgarancia nyújtását, továbbá ajánlati és teljesítési biztosítékot kötött ki. A késedelmi és meghiúsulási kötbér mértékével kapcsolatosan megállapítható, hogy az napi tételű, mértéke pedig százalékos mértékben van meghatározva. A hazai építőipari piaci gyakorlatot ismerve megállapítható, hogy mind a gyakoriság (napi tétel), illetve mind a százalékos mérték egyaránt általánosnak, de semmiképpen sem túlzónak tekinthető. Előadta, hogy kérelmező beadványában teljes mértékben keveri a teljesítési biztosíték és a meghiúsulási kötbér intézményét.
A teljesítési biztosíték az ajánlatkérő rendelkezései szerint – összhangban a Kbt. és Ptk. rendelkezéseivel – azt a célt szolgálja, hogy az ajánlatkérő a teljesítés során fellépő, az építési feladatok nem megfelelő elvégzéséből fakadó kárait enyhíthesse, kielégítse. A teljesítési biztosíték az ajánlatkérő rendelkezései szerint a minőségi követelések fedezetéül szolgál. Ezzel szemben a meghiúsulási kötbér célja nem a minőségi követelések, hanem a nemteljesítéshez kapcsolódóan fellépő károk kielégítése. A meghiúsulási kötbér összegéből – a jelen eljárásnak a felhívásban és dokumentációban lefektetett, egyértelmű szabályrendszere szerint – a teljesítés be nem fejezése, elmaradása esetén, a meghiúsulás miatt fellépő károk enyhítésére nyer kielégítést az ajánlatkérő. Az ajánlati és teljesítési biztosítékot illetően egyaránt megállapítható, hogy e kettő biztosíték együttes mértéke – a beruházás becsült közel 700 milliós értékére tekintettel – az 5%-át közelíti meg. A teljesítési biztosítékhoz kapcsolódó bankgarancia összegével együtt is csupán a beruházás 10%-át éri el. (10 milliós ajánlati, 25 milliós teljesítési biztosíték  + 50 milliós meghiúsulási biztosítékhoz kapcsolódó bankgarancia.) A biztosítékok rendszerét illetően feltétlenül kiemelést érdemel, hogy az ajánlatkérő nem kért és a Kbt. vonatkozó rendelkezései szerint nem is kérhette ezen biztosítéki rendszerek készpénzben történő rendelkezésre bocsátását kizárólagosan. Az ajánlatkérő meglátása szerint ezen biztosítéki összegeket nem kell elkülönítve kezelni. Az ajánlatkérő valamennyi biztosítéki forma esetén (ajánlati és teljesítési) biztosította azok rendelkezésre bocsátásának Kbt. szerinti alternatíváit. E körben megállapítható, hogy mind a bankgarancia, mind pedig a biztosítási szerződés alapján kiállított készfizető kezességvállalást tartalmazó kötelezvény költségei egy, a beruházás megvalósítására valóban alkalmas és képes vállalkozás számára elenyésző, a napi kiadások szintjén jelentkező költségek, szemben egy, a beruházás megvalósítására valóban képtelen 10 000 Ft azaz tízezer forint törzstőkéjű betéti társasággal.
Hivatkozott arra is, hogy a szerződés teljesítéséhez szükséges biztosítékrendszer meghatározása nem az ajánlattevő, hanem kifejezetten és kizárólagosan az ajánlatkérő kompetenciája.
Ajánlatkérő vitatta a kérelmező potenciális ajánlattevői mivoltára vonatkozó megjegyzését, mert álláspontja szerint a kérelmező pontosan nem potenciális ajánlattevő, amennyiben a beruházás értékéhez viszonyított 10% körüli biztosítékot képtelen akár pl. bankgarancia formájában rendelkezésre bocsátani.
Ajánlatkérő a pénzügyi-gazdasági alkalmassági szempontok körében sérelmezett 200 M Ft összegű letét vagy hitelkerettel kapcsolatban előadta, hogy a kérelmező által hivatkozott Kbt. 69. § (3) bekezdés és a 49. § sérelme nem következett be. A meghatározott alkalmassági feltétel valamennyi ajánlattevőre, kivétel nélkül vonatkozik, a feltételrendszer meghatározásakor az ajánlattevő nem tesz és nem is tehet különbséget az egyes ajánlattevők gazdasági társasági típusai között. Álláspontja szerint az esélyegyenlőség követelményrendszere pontosan azt nem teszi lehetővé, hogy az ajánlatkérő ajánlattevő típusonként differenciáljon.
A Kbt. 69. § (3) bekezdés szerint az ajánlatkérőnek az alkalmassági kritériumai megfogalmazásakor az alkalmasság feltételeit a beszerzés tárgyára, annak volumenére, (értékére, mennyiségére), jellegére tekintettel kell megfogalmaznia. A beruházás becsértéke 700 millió Ft. A kérelemben kifogásolt összeg 200 millió Ft. Megállapítható, hogy a kérdéses összeg a beruházás 1/3-át sem éri el.
Az ajánlatkérő véleménye szerint a beruházás becsértékhez viszonyított 1/3-os értékű alkalmassági szempont nem tekinthető túlzónak, egyrészt annak konkrét összegszerű értékére tekintettel, másrészt a Kbt. 66. § (2) bekezdés szerinti erőforrást biztosító szervezet jogintézményében rejlő lehetőségekre tekintettel. Az ajánlatkérő az első részszámla kifizetéséig terjedő időszak előfinanszírozásának képességét várja el az ajánlattevőktől, melyre a Kbt. 66. § (1) bekezdés d) pontja alapján lehetősége van.
Az alkalmassági szempont indoka egyebekben az alábbiakban foglalható össze: ajánlatkérő az építőiparra jellemző körbetartozások kialakulását kívánja ezen intézkedéssel megelőzni. Az ajánlatkérő célja az, hogy olyan ajánlattevővel kössön szerződést, aki alvállalkozói irányába keletkező kötelezettségeinek határidőben eleget tud tenni, és az esetleges alvállalkozói tartozások nem veszélyeztetik a beruházás megvalósulását.
Ajánlatkérő az értékelési szempontokkal és értékelési módszerrel kapcsolatban előadta, hogy azok megfelelnek mind a hatályos jogszabályi rendelkezéseknek, mind pedig az azok alapján kiadott tanácsi ajánlásban foglaltaknak. (Közbeszerzések Tanácsa 2/2004. évi ajánlás, arányosítás módszere.) Az ajánlatkérő számára a legfontosabb értékelési szempont az ajánlati ár volt, amelyet az arra adott súlyszám is tükröz. Az ajánlatkérő ezzel is arra kívánta ösztönözni a potenciális ajánlattevőket, hogy az ár vonatkozásában a legkedvezőbb ajánlatot adják. Maga a tanácsi ajánlás is hivatkozik arra, hogy adott esetben az alkalmazott módszer torzulásokat okozhat. Azonban jelen esetben alkalmazott értékelési rendszer egyértelmű, pontos, félreértések és anomáliák nélkül alkalmazható.
A kérelmező felveti a Kbt. 57. § (4) bekezdés c) pontjának sérelmét. Az ajánlatkérő álláspontja szerint valamennyi részszempont mennyiségi, vagy más módon (igen/nem) értékelhető tényezőn alapul. Az ajánlatkérő az ajánlati dokumentációban – ahol ezt szükségesnek ítélte meg az egyértelmű ajánlattétel elősegítése érdekében – kimerítő indokolást fűzött az egyes részszempontokhoz.
A kérelmező kifogásolta a dokumentáció árát, ugyanakkor azt megvásárolta, kifizette. Ajánlatkérő álláspontja szerint ezek után nincs jogos érdeksérelme, hiszen azt meg tudta vásárolni, ki tudta fizetni, az ügyfélképességét a dokumentáció megvásárlásával e kérelmi elem vonatkozásában elvesztette. A Döntőbizottság kötelezésére ajánlatkérő előadta, hogy a dokumentáció ellenértékét a Kbt. rendelkezéseire tekintettel határozta meg. A dokumentáció készítésével kapcsolatban felmerült költségek az alábbiak voltak:
– Közbeszerzési szakértői díj: az ajánlatkérő független hivatalos közbeszerzési tanácsadót vont be az előkészítésbe, aki a rendelkezésére bocsátott ajánlati felhívás és dokumentáció véleményezését elvégezte. A munkadíj 240 000 Ft + áfa volt.
– Műszaki szakértői díj: az ajánlatkérő műszaki szakértőt vett igénybe, aki a műszaki meghiúsulás elkerülése érdekében elvégezte az építési engedélyes tervek és a kiviteli tervdokumentáció teljes körű felülvizsgálatát, és az árazatlan költségvetéssel való összevetését, és részt vett a kiegészítő tájékoztatások nyújtásában is. A műszaki szakértő díja 320 000 Ft + áfa volt.
– Sokszorosítás költségei: a közbeszerzési eljárásban az ajánlatkérőnek figyelemmel kellett lennie a 162/2004. Korm. rendelet előírásaira is, ennek megfelelően a dokumentációnak kötelezően részét képezték a műszaki leírás, az árazatlan költségvetések és a tervek is. A fent megjelölt nagy mennyiségű és speciális (tervek) sokszorosítását igénylő feladatok 44 861 Ft-ot igényeltek.
– Utazási költségek: a lebonyolítóként eljáró társaság és a közbeszerzési szakértőként bevont társaság is budapesti székhelyű, míg az ajánlatkérő és a műszaki szakértő Szabolcs-Szatmár-Bereg megyében található. A dokumentáció elkészítéséhez szükséges konzultációkon, bizottsági üléseken, szakértői egyeztetéseken való részvétel több esetben egymástól független utazásokat igényelt. (Budapest–Mátészalka–Budapest, Budapest–Nyíregyháza–Budapest viszonylatban.) A megtett távolság esetenként 450–600 kilométer között ingadozott. A dokumentáció elkészítésével kapcsolatban összesen négy útra került sor. A négy út költsége (átlag 525 kilométerrel és nyolc literes átlagfogyasztással számolva, 2100 kilométert, és mintegy (minimálisan) 168 liter üzemanyag felhasználást jelentette. Ez 250 forintos átlaggal számolva 43 680 Ft-ot jelentett.
A fenti költségek összesen 760 541 Ft összeget tettek ki.
A Kbt. 54. § (5) bekezdése alapján, a dokumentáció ellenértékét az annak előállításával és az ajánlattevők részére történő rendelkezésre bocsátásával kapcsolatban a közbeszerzési eljárásra tekintettel felmerült költséget alapul véve kell megállapítani. A jelen közbeszerzési eljárásban a dokumentáció előállításával és elkészítésével kapcsolatos költségek 760 541 Ft összeget tettek ki, így az a kérelmi elem, mely szerint a megállapított dokumentációs ellenérték (bruttó 300 000 Ft) eltúlzott lenne, nem felel meg a valóságnak. A Kbt. rendelkezéseire tekintettel az ajánlatkérő akár 700 000 Ft-ért is értékesíthette volna a dokumentációt, a nagyobb verseny biztosítása érdekében, ajánlatkérő a készítéssel kapcsolatos költségek kevesebb mint feléért értékesítette a dokumentációt, ezzel is elősegítve a verseny minél szélesebb körű biztosítását.
Az alkalmassági szempontok kapcsán megfogalmazott kérelmezői kifogások vonatkozásában utalt arra ajánlatkérő, hogy azok a jogszabályi előírásoknak megfelelnek. Álláspontja szerint az előírt alkalmassági szempontok esetén a beszerzés becsértékéhez viszonyítottan azt elérő, illetve attól kedvezőbb értékhatárokat határozott meg. Előadta, hogy a két referencia közötti lényegi különbség az, hogy az első referenciával az ajánlattevő azt igazolja, hogy képes egy teljesen új beruházást, illetve egy teljes körű felújítást megvalósítani, míg a második referenciával azt igazolja, hogy az ajánlatkérő speciális igényeinek megfelelő, a beszerzés tárgyához igazodó munkában is jártassággal bír. Az ajánlatkérő megítélése szerint komoly jelentősége van annak, hogy az egyes ajánlattevők milyen gyakorlattal rendelkeznek. Véleményünk szerint az, hogy valaki egy teljesen új beruházást (teljes körű felújítást) képes megvalósítani az még nem igazolja, hogy a beszerzés speciális jellegére tekintettel a folyamatos működéssel együtt járó igényeket is ki tudja elégíteni, és fordítva, azaz az, hogy egy ajánlattevő egy kórházban már végzett építési tevékenységet az nem igazolja, hogy egy komplex („kulcsrakész”) lebonyolításra is képes. 
Ajánlatkérő nem kívánta automatikusan kizárni az eljárásból a kisebb volumenű vállalkozásokat. Mindazon vállalkozások, amelyek a közbeszerzési eljárás feltételrendszerét teljesíteni tudják, azonos elbírálás alá esnek függetlenül a vállalkozások volumenétől.
Ajánlatkérő 2007. március 19-én kelt beadványában előadta továbbá, hogy eleget téve a Kbt. és a 2/2006. (I. 13.) IM rendeletben foglalt előírásoknak, az ajánlati felhívás III.1.1) pontjában a szerződést biztosító mellékkötelezettségeket megjelölte, az ajánlati felhívás megfelel a jogszabályi rendelkezéseknek, arra minden egyes ajánlattevő egyenlő eséllyel tud ajánlatot tenni. A szerződést biztosító mellékkötelezettségek alkalmazása az ajánlatkérő joga, a felek szabad szerződéses akarata alapján azok érvényesítésre kerülhetnek. A szerződést biztosító mellékkötelezettségek külön-külön fejtik ki hatásukat, külön-külön jogcím alapján kerülnek fel-, illetve elszámolásra, így a kérelmező azon logikája, mely szerint ezeket egybeszámítja, összeegyeztethetetlen a Ptk. szabályaival, hiszen azok nem egymásra épülnek, hanem külön jogcímen kerülhetnek elszámolásra. Álláspontja szerint a szerződésben előírt mellékkötelezettség-rendszer mind a jelen közbeszerezés tárgyához, mind a jelen beszerzés volumenéhez és becsült értékéhez igazodik, tükrözi az ajánlatkérői oldalon megjelenő, a szerződés szerinti teljesítéséhez fűződő érdekeket, és kifejezi az érdeksérelemből adódó károk pontos nagyságát és mértékét.
Ajánlatkérő a szerződést biztosító mellékkötelezettségeket nem csak a vállalkozó terhére állapította volna meg, az ajánlati dokumentáció 38–39. oldalán a szerződést biztosító mellékkötelezettségek tekintetében következetesen „a szerződésszegő fél” kifejezést alkalmazza, melyből megállapítható, hogy bármely fél (így az ajánlatkérő is) a neki felróható és szerződést biztosító mellékkötelezettséggel terhelt magatartás esetén köteles az előírt összeget megfizetni.
Előadta továbbá, hogy a kérelmező által több helyen hivatkozott Kbt. 306. § (6) bekezdésére jelen esetben jogsérelmet alapítani nem lehet tekintettel arra, hogy ez a szakasz csak a már megkötött szerződésre alkalmazható. Véleménye szerint a Döntőbizottságnak a Kbt. megsértése esetén van lehetősége a jogsérelem megállapítására, azonban álláspontja szerint, ha a szerződéstervezet sérti a Ptk. rendelkezéseit (ezt az ajánlatkérő természetesen vitatatja), az nem jelenti automatikusan azt, hogy a Kbt. bármely vagy valamely rendelkezése sérül, így a Ptk. esetleges megsértése esetén a Kbt. rendelkezéseinek megsértése nem, vagy nem automatikusan állapítható meg.
Hivatkozott arra is, hogy a kérelmező több esetben a Kbt. 49. § megsértésére hivatkozik, azonban ehhez rendre a dokumentáció tartalmát vitatja. A hivatkozott jogszabályi hely az ajánlati felhívásra vonatkozik. Tekintettel arra, hogy az ajánlati felhívás nem sérti az ajánlattevők esélyegyenlőségét, így a jogszabályi hely sérelme fel sem merülhet.
Döntőbizottság 2007. február 27-én a D 90/8/2007 számú végzésében ideiglenes intézkedést hozott, a közbeszerzési eljárást felfüggesztette.
Ajánlatkérő a Kbt. VI. fejezete szerinti nyílt közbeszerzési eljárás indított. A Döntőbizottság először az ügyfélképességi kifogást vizsgálta.
A Kbt. 323. § (1) bekezdése alapján kérelmet nyújthat be az ajánlatkérő, az olyan ajánlattevő, részvételre jelentkező vagy egyéb érdekelt (a továbbiakban: kérelmező), akinek jogát vagy jogos érdekét az e törvénybe ütköző tevékenység vagy mulasztás sérti vagy veszélyezteti.
Ajánlatkérő az ügyfélképesség hiányát egyrészt arra alapította, hogy a kérelmező nem végezhet építésügyi hatósági engedélyhez kötött építmények építésre vonatkozó kivitelezési tevékenységet, mert nem rendelkezik a 45.21-es bejegyzett tevékenységi körrel, másrészről arra hivatkozott, hogy nem állíthat ki számlát az elvégzett tevékenységről.
A Döntőbizottság nem osztotta az ajánlatkérő által előadottakat. Ajánlatkérő által hivatkozott Étv. előírás alapján építésügyi engedélyhez kötött építmények építőipari kivitelezési tevékenysége akkor végezhető, ha az építőipari kivitelezés az építési tevékenységet folytató egyéni vállalkozó vagy gazdasági társaság tevékenységi körében szerepel. Ezen előírás a majdani kivitelezési tevékenység végzésére tartalmaz szabályokat. A 45.21-es tevékenységi kör hiány a kérelmező tevékenységi körei között nem alapozza meg azt, hogy ezen előírás alapján ne rendelkezne ügyfélképességgel jelen jogorvoslati eljárásban. Ajánlatkérő egyrészt lehetővé tette, hogy az ajánlattevők alvállalkozókat vonjanak be, illetve közösen tehessenek ajánlatot. Így ezen tevékenység végzését alvállalkozó vagy közös ajánlattétel esetén másik gazdasági társaság is elvégezheti. Továbbá a kérelmezőnek lehetősége van arra, hogy ezen tevékenységi körrel bővítse a tevékenységi köreit.
Ajánlatkérő további hivatkozása az volt, hogy kérelmező nem állíthat ki számlát az elvégzett kivitelezési tevékenységről, mert az adóhatóság felé be kell jelentenie a nem bejegyzett tevékenység gyakorlását. A Döntőbizottság álláspontja szerint az Árt., áfatörvény és az APEH iránymutatás abban az esetben bír relevanciával, amikor az elvégzett kivitelezési tevékenységről valaki kiállítja a számlát. A közbeszerzési eljárás illetve jogorvoslati eljárás jelen szakaszában nem bír relevanciával az, hogy kérelmező kiállíthat e számlát az elvégzett kivitelezési tevékenységről vagy sem, hiszen ez már a közbeszerzési eljárás alapján megkötött szerződés teljesítési szakaszához tartozik. Erre tekintettel a Döntőbizottság elutasította ajánlatkérő APEH megkeresésére irányuló indítványát.
A Döntőbizottság megállapította, hogy kérelmező a becsatolt cégkivonata szerint rendelkezik bejegyzett kivitelezési résztevékenységekre vonatkozó tevékenységi körökkel. Az általa becsatolt nyilatkozat szerint végzett is, illetve részt vett kivitelezési beruházások teljesítésben. Kérelmező arra alapította ügyfélképességét, hogy potenciális ajánlattevő lehetett volna. 
A Döntőbizottság álláspontja szerint a cégkivonat alapján nem lehet megalapozott következtetéseket levonni arra vonatkozóan, hogy a kérelmező csak érvénytelen ajánlatot tudott volna benyújtani a közbeszerzési eljárásban. Ajánlatkérő által felsorolt kifogások egyrészt még az ajánlattételi szakban orvosolhatóak lennének kérelmező által úgy, hogy maga felveszi a tevékenységi kört, vagy alvállalkozó, illetve közös ajánlattevő bevonásával kívánja azt elvégezni. Ez alapján nem lehet az ajánlatelkészítésnél – ahogy nem is volt – elvárás az, hogy az ajánlattevők már az ajánlattételi szakaszban tegyenek meg olyan lépéseket, amelyek egy majdani teljesítéshez kapcsolódnak.
Azon tény, hogy a kérelmező cégkivonatában nem szerepel a 45.21 tevékenységi kör, nem azt jelenti kétséget kizáróan, hogy nincs érdekeltsége a közbeszerzés tárgyának kivitelezésre, az ajánlati felhívás és dokumentáció, kifogásolt előírásai nem sérthetik a jogát vagy jogos érdekét. 
Ajánlatkérő hivatkozott továbbá arra is, hogy a közbeszerzési eljárásban az esélyegyenlőség és a verseny tisztasága nem sérült, ezért érdeksérelem nem következett be a kérelmező részéről. Az esélyegyenlőség és a verseny tisztasága alapelvi előírások betartásának megítélése a közbeszerzési eljárás során csak a jogorvoslati kérelem érdemi vizsgálata során ítélhető meg. A Döntőbizottság álláspontja szerint ajánlatkérő előbbi hivatkozása nem alapozza meg azt, hogy kérelmezőt nem érte érdeksérelem, hiszen a vélt vagy valós érdeksérelme körében jogorvoslati kérelmet terjesztett elő.
A jogorvoslati eljárás okirati bizonyítékai és a felek előadásai alapján nem vonható le olyan megalapozott következtetés, hogy ajánlatkérő közbeszerzési eljárásában – ahol biztosított a közös ajánlattétel, 10% fölötti alvállalkozók, illetve erőforrás bevonásnak a lehetősége is – a kérelmező ne rendelkezne az elvárt jogos érdekkel, ügyfélképességgel.
Ajánlatkérő hivatkozott továbbá a 2., 3., 4., 6., és 7. kérelmi elemmel kapcsolatban arra, hogy kérelmező önállóan egy alkalmassági feltételnek sem képes megfelelni, így vitatható, hogy számára a kiírás, alappal bármiféle érdeksérelmet jelentene. Másrészt, ha csak alvállalkozókkal tud megfelelni a feltételeknek, az alvállalkozók teljes körű bevonását pedig az ajánlatkérő biztosította, akkor alvállalkozókkal eleget tud tenni az alkalmassági kritériumoknak, így érdeksérelme továbbra sem állapítható meg.
A Döntőbizottság nem osztotta ajánlatkérő által előadottakat. Amennyiben kérelmező alvállalkozók bevonásával kíván megfelelni az alkalmassági követelményeknek, abban az esetben is érdeksérelme keletkezhet az ajánlati felhívás és dokumentáció előírásaival kapcsolatban, hiszen a kérelmező nyújtja be az ajánlatot, de a kiírás alapján az alvállalkozónak is meg kell felelnie az előírásoknak. Előbbi igaz a közös ajánlattétel és az erőforrás bevonása esetében is.
Fentiek alapján a Döntőbizottság megállapította, hogy kérelmező jelen jogorvoslati eljárásban ügyfélképességgel rendelkezik.
Ezt követően a Döntőbizottság – az 1., 9. és 10. kérelmi elemmel kapcsolatban – hatáskörének hiányára vonatkozó kifogást vizsgálta.
A Kbt. 316. § (1) bekezdése szerint a közbeszerzésre, illetőleg a közbeszerzési eljárásra vonatkozó jogszabályokba ütköző magatartás vagy mulasztás miatt e rész rendelkezései szerint jogorvoslatnak van helye.
A Kbt. 316. § (2) bekezdése szerint a közbeszerzési eljárás alapján megkötött szerződéssel kapcsolatos jogvita – kivéve a szerződés 303. §-ba ütköző módosítása vagy 304. §-ba, illetőleg 306. § (2) bekezdésébe ütköző teljesítése miatti jogvitát –, illetőleg a közbeszerzési eljárással kapcsolatos polgári jogi igények elbírálása a bíróság hatáskörébe tartozik.
A Kbt. 318. § (1) bekezdése alapján a közbeszerzésre, illetőleg a közbeszerzési eljárásra vonatkozó jogszabályok megsértése miatt indult eljárás lefolytatása, ideértve a 219. § (9) bekezdésének esetét is, a Közbeszerzési Döntőbizottság hatáskörébe tartozik.
A Kbt. 318. § (2) bekezdése alapján a Közbeszerzési Döntőbizottság hatáskörébe tartozik a közbeszerzési eljárás alapján megkötött szerződés e törvénybe ütköző módosítása vagy teljesítése miatt indult eljárás lefolytatása.
A Kbt. 54. § (1) bekezdése alapján az ajánlatkérő – a megfelelő ajánlattétel elősegítése érdekében is – dokumentációt köteles készíteni, amely egyebek mellett tartalmazza a részletes szerződési feltételeket vagy a szerződéstervezetet.
A Kbt. 99. § (1) bekezdés szerint eredményes közbeszerzési eljárás alapján a szerződést a 91. § szerinti szervezettel (személlyel) kell az ajánlati felhívás, a dokumentáció és az ajánlat tartalmának megfelelően írásban megkötni. Ha az ajánlatkérő lehetővé tette a közbeszerzés egy részére történő ajánlattételt, a részek tekintetében a nyertesekkel (91. §) kell szerződést kötni. E szerződés szükség esetén az ajánlatoknak, illetőleg az ajánlati felhívásnak megfelelően tartalmazhatja az ajánlattevőként szerződést kötők közötti együttműködés feltételeit is.
A Kbt. 306. § (6) bekezdése szerint a közbeszerzési eljárás alapján megkötött szerződésekre egyebekben a Ptk. rendelkezéseit kell alkalmazni.
Ajánlatkérő a Döntőbizottság hatáskörének hiányára hivatkozott azon kérelmi elemekkel kapcsolatban, amelyekben szerződést biztosító mellékkötelezettségeket a dokumentáció részét képező szerződéstervezet előírásait kifogásolta a kérelmező.
A Kbt. fent idézett szakaszai alapján a közbeszerzésre, illetőleg a közbeszerzési eljárásra vonatkozó jogszabályok megsértése miatt indult eljárás lefolytatása a Közbeszerzési Döntőbizottság hatáskörébe tartozik. Ajánlatkérő által kiadott szerződéstervezet a dokumentáció részét képezte, ennek elfogadásról az ajánlattevőknek az ajánlatukban nyilatkozniuk kell. A nyertes ajánlattevővel a szerződést az ajánlati felhívás, dokumentáció és a nyertes ajánlat alapján kell megkötni. A Döntőbizottság álláspontja szerint hatáskörébe tartozik annak vizsgálata, hogy a közbeszerzési eljárásban kiadott, a közbeszerzési eljárás részét képező szerződéstervezet megfelel-e a közbeszerzési eljárásokra vonatkozó jogszabályoknak.
A Kbt. szabályai alapján a már megkötött szerződésekkel kapcsolatos jogvitát csak egyes esetekben utalja a Döntőbizottság hatáskörébe a törvény. Jelen esetben még meg nem kötött, azaz a szerződéstervezet előírásait sérelmezi a kérelmező. A közbeszerzési eljárások eredményeképpen megkötött szerződéseknél alapvető elvárás az, hogy annak előírásait az ajánlatkérőnek a Kbt. és a közbeszerzésre vonatkozó jogszabályok figyelembe vételével kell megalkotni. A Döntőbizottság nem fogadta el ajánlatkérő azon kifogását, hogy a szerződéstervezettel kapcsolatos jogviták eldöntése kizárólag bírósági útra tartozik, hiszen az része a dokumentációnak, ez a szerződés kerül a nyertessel aláírásra, az, hogy a szerződéstervezet előírásai ütköznek-e Kbt. és a közbeszerzésekre vonatkozó jogszabályok előírásaiba a Közbeszerzési Döntőbizottság hatáskörébe tartoznak.
Ezt követően a Döntőbizottság az első kérelmi elemet vizsgálta érdemben.
Ezen kérelmi elemében a kérelmező a szerződést biztosító mellékkötelezettségek rendszerét kifogásolta.
A Kbt. 53. § (5) bekezdése szerint az ajánlatkérő az ajánlati felhívásban előírhatja, hogy a nyertes ajánlattevővel kötendő szerződésben biztosítékot kell kikötni. Ebben az esetben az ajánlatkérő az ajánlati felhívásban
a) előírja, hogy a biztosíték az ajánlattevőként szerződő fél választása szerint teljesíthető az előírt pénzösszegnek az ajánlatkérőként szerződő fél bankszámlájára történő befizetéssel, bankgarancia biztosításával, biztosítási szerződés alapján kiállított – készfizető kezességvállalást tartalmazó – kötelezvénnyel.
A Döntőbizottság álláspontja szerint a szerződést biztosító mellékkötelezettségek meghatározása ajánlatkérő kompetenciájában tartozik. Ajánlatkérő döntésén múlik, hogy milyen szerződést biztosító mellékkötelezettségek előírást tart fontosnak a beszerzése megvalósítása érdekében, továbbá az is, hogy ezeket az értékelés szempontjává teszi, vagy az általa meghatározott mérték vállalását érvényességi körben írja elő. A szerződést biztosító mellékkötelezettségeket ajánlatkérő a szerződés megfelelő határidőben, minőségben, előírt tartalommal történő teljesítése érdekében köti ki. Bár a mellékkötelezettségek rendszert alkotnak, azok külön-külön fejtik ki a hatásukat, más-más teljesítés biztosítása érdekében írják elő, ezért azok egymásra gyakorolt hatása nem releváns. Jelen közbeszerzési eljárásban ajánlatkérő meghatározta a szerződést biztosító mellékkötelezettségeket. A késedelmi kötbért és meghiúsulási kötbért írt elő, amelyek mértékét a dokumentációban közölte. A Kbt. tételes szabályaiba nem ütközik az, hogy a mellékkötelezettségek mértékét a dokumentációban határozta meg. A meghiúsulási kötbér egy részére bankgarancia nyújtását írta elő. Ezen túlmenően a teljesítés idejére a Kbt. 53. § (5) bekezdése alapján teljesítési biztosítékot és – az ajánlattevő megajánlása szerint – a teljesítést követő időszakra garancia vállalását írja elő, mint mellékkötelezettséget. A teljesítési biztosíték összege 25 millió forint. A teljesítési biztosíték és a teljesítést követő időszakra vonatkozó garanciát a Kbt. 53. § (5) bekezdésére hivatkozással írta elő, azaz annak teljesítési módját az ajánlattevő választásra bízta. A Döntőbizottság álláspontja szerint ajánlatkérő szerződést biztosító mellékkötelezettsége rendszere nem ütközik a Kbt. tételes szabályaiba, hiszen mértékét – egyes esetekben – csak a dokumentációban határozta meg, teljesítésük módjára vonatkozóan biztosította a Kbt. 53. § (5) bekezdésben foglaltakat.
Kérelmező sérelmezte továbbá azt, hogy a teljesítési biztosítékra vonatkozóan ajánlatkérő előírásai hiányosak. Ajánlatkérő az ajánlati felhívásban és dokumentációban a teljesítési biztosíték mértékén és a teljesítés módján túl előírásokat nem tett. A közbeszerzési eljárásokban a szerződéstervezet, illetve szerződéses feltételek meghatározása során az ajánlatkérő kompetenciája az, hogy ezt milyen mélységben szabályozza le, mennyiben kíván eltérni a törvényi keretek között a Ptk. szabályaitól, illetve mennyiben nem. A közbeszerzési eljárások eredményeként megkötött szerződésekre a Kbt. 306. § (6) bekezdése alapján a Ptk. szabályait kell alkalmazni. A teljesítési garancia előírásai a Kbt. 53. § (5) bekezdésben foglalt feltételeknek megfelelt. A szerződéstervezetben nem tett előírásokat arra vonatkozóan, hogy a Ptk. szabályaitól el kíván térni, így a Ptk. szabályai vonatkoznak a teljesítési biztosíték felhasználásra. Ajánlatkérő előírása tehát nem ütközik a Kbt. tételes szabályaiba.
A Döntőbizottság fentiek alapján kérelmező első kérelmi elemét, mint megalapozatlant elutasította.
Ezt követően a Döntőbizottság a második kérelmi elemet vizsgálta.
Ezen kérelmi elemében a kérelmező azt kifogásolta, hogy ajánlatkérő a pénzügyi alkalmasság körében 200 M Ft letét, illetve hitelkeret meglétét írta elő, ennek nagyságrendjét, illetve az igazolási módot.
A Kbt. 69. § (2) bekezdése szerint az ajánlati felhívásban meg kell határozni, hogy mind a 66. §-ban, mind a 67. §-ban foglaltakkal összefüggő mely körülmények megléte, illetőleg hiánya vagy azok milyen mértékű fogyatékossága zárja ki, hogy az ajánlatkérő az ajánlattevőt, illetőleg a közbeszerzés értékének tíz százalékát meghaladó mértékben igénybe venni kívánt alvállalkozót alkalmasnak minősítse a szerződés teljesítésére.
A Kbt. 69. § (3) bekezdése alapján az ajánlatkérőnek a 66. és a 67. §-ban meghatározott adatok és tények kérését – figyelemmel az ajánlattevő (alvállalkozó) üzleti titokhoz fűződő érdekére is – a közbeszerzés tárgyára kell korlátoznia, a (2) bekezdés szerinti követelményeket pedig – a közbeszerzés becsült értékére is tekintettel – legfeljebb a szerződés teljesítéséhez ténylegesen szükséges feltételek mértékéig lehet előírni.
Először a Döntőbizottság azt vizsgálta, hogy a pénzügyi alkalmasság körében előírt 200 M Ft összegű letét túlzott mértékű-e.
A beruházás becsült értéke bruttó 700 M Ft, ajánlatkérő a teljesítés folyamán 2 db rész- és 1 db végszámla benyújtásra adott lehetőséget. A két részszámla értéke a bruttó vállalási ár 40-40%-a, míg a végszámla értéke a bruttó vállalási ár 20%-a lehet. A beruházás pénzügyi ütemezése alapján a kivitelező az első résszámla benyújtásáig, illetve annak teljesítéséig előfinanszírozni köteles a beruházást. A beruházás zavartalan megvalósítása érdekében ajánlatkérőnek fontos érdeke fűződik ahhoz, hogy ezt pénzügyileg vállalni tudja a nyertes ajánlattevő. A Döntőbizottság álláspontja szerint a beruházás becsült értékéhez viszonyítva nem túlzott ajánlatkérő 200 M Ft összegű letét, illetve hitelkeret előírása.
Ezt követően a Döntőbizottság ezen pénzügyi alkalmassági követelményre vonatkozó igazolási módot vizsgálta.
Ajánlatkérő az ajánlati felhívásban előírta a Kbt. 66. § (1) bekezdés d) pontja alapján a pénzintézet igazolását az előírt nagyságrendű összegnek, kifejezetten a jelen beszerzés érdekében történő letétbe helyezéséről. 
Alkalmatlanná minősítés követelményeként meghatározta, hogy alkalmatlan az ajánlattevő, ha nem rendelkezik legalább 200 millió Ft összegű, kifejezetten a jelen beszerzés teljesítését szolgáló pénzintézeti letéttel.
Ajánlatkérő a dokumentáció 30. oldalán felhívta ajánlattevők figyelmét, hogy a 200 M Ft összegű, kifejezetten a jelen beszerzés teljesítést szolgáló pénzintézeti letéttel egyenértékűként kezeli, ha a fenti összegnek, megfelelően folyószámlahitel-keret áll az ajánlattevő rendelkezésére. A folyószámlahitelkeretnek hasonlóan a letéthez kifejezetten jelen beszerzés teljesítését kell szolgálnia. 
A Döntőbizottság álláspontja szerint ajánlatkérő által az ajánlati felhívásban megfogalmazott igazolási mód alapján az érvényes ajánlattétel feltétele az, hogy ajánlattevő az ajánlatához csatolja a pénzintézet igazolást, amely szerint rendelkezik legalább 200 M Ft összegű jelen beszerzés teljesítést szolgáló pénzügyi letéttel. A dokumentációban meghatározott hitelkeretre vonatkozóan is közölte az, hogy milyen formába és tartalommal kell azt csatolni az ajánlathoz az érvényes ajánlattétel érdekében. Tehát ajánlatkérő előírásai e vonatkozásban nem jogsértők.
Ajánlatkérő a dokumentációban a pénzügyi alkalmasságnak való megfelelést azonban kibővítette azzal, hogy a letéttel egyenértékűként kezeli a folyószámlahitel-keretet is. A Kbt. 69. § (2) bekezdése kifejezetten azt írja elő, hogy az ajánlatkérőnek az ajánlati felhívásban kell rendelkeznie az alkalmassági követelményekről. Azzal, hogy az ajánlati felhívásban megfogalmazott alkalmassági követelményekhez és igazolási módhoz képest, azzal egyenértékűnek elfogad mást is, és ezt csak a dokumentációban közli, megsértette a Kbt. 69. § (2) bekezdésben foglaltakat. A Kbt. ezen előírásaira tekintettel ajánlatkérőnek az a kötelezettsége, hogy az alkalmassági követelményeket már a felhívásban közzétegye, hogy ajánlattevők a felhívás tartalma alapján megismerhessék, így dönthessenek arról, hogy részt kívánnak-e venni ajánlatkérő közbeszerzési eljárásában.
Előzőekre tekintettel a Döntőbizottság megállapította, hogy ajánlatkérő megsértette a Kbt. 69. § (2) bekezdését.
Ezt követően a Döntőbizottság a 3. kérelmi elemet vizsgálta.
A Kbt. 59. § (1) bekezdése alapján az ajánlatkérő az eljárásban való részvételt ajánlati biztosíték (a továbbiakban: biztosíték) adásához kötheti, amit az ajánlattevőnek ajánlata benyújtásával egyidejűleg vagy az ajánlatkérő által az ajánlati felhívásban meghatározott időpontig, az ott megjelölt mértékben kell az ajánlatkérő rendelkezésére bocsátania. Az ajánlattevőnek igazolnia kell, hogy a biztosítékot az ajánlatkérő rendelkezésére bocsátotta.
A Kbt. 59. § (3) bekezdése szerint a biztosíték mértékét az ajánlattevők esélyegyenlőségének biztosítása mellett, a felek ajánlati kötöttségének (76–77. §) a (4) bekezdés szerinti megsértése esetére az ajánlatkérőnél – az ajánlatnak az ajánlati kötöttség ideje alatti visszavonása vagy a szerződéskötésnek az ajánlattevő érdekkörében felmerült okból történő meghiúsulása miatt – előreláthatólag felmerülő veszteség mértékére tekintettel kell megállapítani.
Kérelmező az ajánlatkérő által meghatározott 10 M Ft ajánlati biztosíték összegének túlzott mértékét kifogásolta e körben. A Kbt. fenti szakaszai alapján az ajánlatkérő az ajánlati biztosíték mértékének meghatározásakor az ajánlattevők esélyegyenlőségének biztosítása mellett határozhatja meg. A Döntőbizottság véleménye szerint nem túlzott mértékű az ajánlatkérő által meghatározott 10 M Ft összegű ajánlati biztosíték. Tekintettel arra, hogy ajánlatkérő címzett támogatással kívánja megvalósítani a beruházást, annak felhasználása törvényben rögzített. Tehát felmerülhet olyan eset is, hogy amennyiben ajánlatkérő nem köt ezen időpontig szerződést – az ajánlatnak az ajánlati kötöttség ideje alatti visszavonása vagy a szerződéskötésnek az ajánlattevő érdekkörében felmerült okból történő meghiúsulása miatt – elveszíti a támogatást. Ebben az esetben ajánlatkérőt sokkal nagyobb kár is érheti, mint az ajánlati biztosíték mértéke.
Fentiekre tekintettel a Döntőbizottság megállapította, hogy ajánlatkérő az ajánlati biztosíték mértékét a Kbt. 59. § (3) bekezdésben foglaltak alapján megfelelő mértékben határozta meg.
Ezt követően a Döntőbizottság a 4. kérelmi elemet vizsgálta, amelyben kérelmező azt kifogásolta, hogy az ajánlatkérő indokolatlanul magas összegben 300 E Ft-ban határozta meg a dokumentáció ellenértékét.
E körben először a Döntőbizottság az ajánlatkérő által előterjesztett ügyfélképességi kifogást vizsgálta. Ajánlatkérő ezt arra alapította, hogy a kérelmező kiváltotta a dokumentációt, így érdeksérelem nem érte. 
A Döntőbizottság nem osztotta az ajánlatkérő álláspontját. Azzal, hogy a kérelmező kiváltotta a dokumentációt, nem vesztette el az ügyfélképességét arra vonatkozóan, hogy a dokumentációért az ellenszolgáltatást kifizette, hiszen az ellenszolgáltatás teljesítésével joga vagy jogos érdeke sérül azáltal, hogy azt ajánlatkérő túlzottan magas mértékben állapította meg.
Előzőek alapján a Döntőbizottság megállapította, hogy kérelmező rendelkezik ügyfélképességgel a 4. kérelmi elem vonatkozásában is. 
Ezt követően a Döntőbizottság érdemben vizsgálta a 4. kérelmi elemet és megállapította, hogy az az alábbiak szerint alapos.
A Kbt. 54. § (5) bekezdése szerint a dokumentáció ellenértékét az annak előállításával és az ajánlattevők részére történő rendelkezésre bocsátásával kapcsolatban a közbeszerzési eljárásra tekintettel felmerült költséget alapul véve kell megállapítani.
Ajánlatkérő a dokumentáció előállításával kapcsolatban megjelölte a hivatalos közbeszerzési tanácsadó 240 000 Ft + áfa munkadíját, a műszaki szakértő 320 000 Ft + áfa díját. Ajánlatkérő nyilatkozata szerint a közbeszerzési tanácsadó részt vett az ajánlati felhívás és dokumentáció előkészítésben, így a munkadíja teljes egészében nem hárítható át az ajánlattevőkre, mint a dokumentáció előállításával kapcsolatos költség, de ajánlatkérő nem jelölte meg annak pontos összegét, hogy a költségek milyen hányada esett a dokumentáció elkészítésére. Ugyanez igaz a műszaki szakértő díjára is, amely ajánlatkérő nyilatkozata szerint a kiegészítő tájékoztatások nyújtásban is részt vett, tehát a díja teljes egészében nem vehető figyelembe a dokumentáció előállításával kapcsolatos költségként, de ajánlatkérő ezt sem jelölte meg konkrétan. Ajánlatkérő a sokszorosítási költségként 44 861 Ft-ot, utazási költségként 43 680 Ft-ot jelölt meg. A fenti költségek alapján a dokumentáció előállításnak költségeit összesen 760 541 Ft-ban jelölte meg. A fentiekben a Döntőbizottság rámutatott arra, hogy az ajánlatkérő által megjelölt összes költség nem számítható be a dokumentáció árába. Ajánlatkérő hivatkozott továbbá arra, hogy akár 700 000 Ft-ot is kérhetett volna a dokumentációért. A Döntőbizottság álláspontja szerint a dokumentációért kért ellenszolgáltatást úgy kell meghatározni, hogy az előállítás költségeit háríthatja át az ajánlattevőkre, figyelemmel arra is – a piaci ismeretei alapján – valószínűsíthetőleg hányan váltják ki a dokumentációt. A dokumentáció költségeinek áthárítása az ajánlattevőkre nem azt jelenti, hogy ajánlatkérő a dokumentáció-előállítás költségének megfelelő összegben határozhatja meg a dokumentáció árát. Jelen esetben 8 ajánlattevő váltotta ki a dokumentációt, ami ajánlatkérőnél 2 400 000 Ft bevételt jelentett, az általa megjelölt 760 541 Ft előállítási költséggel szemben.
Így a Döntőbizottság a rendelkezésre álló iratok alapján nem ítélte megállapíthatónak a 300 000 Ft ellenérték megalapozottságát, ezért megállapította, hogy a dokumentáció ellenértékének meghatározásakor ajánlatkérő megsértette a Kbt. 54. § (5) bekezdését.
Ezt követően a Döntőbizottság az 5. kérelmi elemet vizsgálta.
Ezen kérelmi elemében kérelmező azt kifogásolta, hogy ajánlatkérő az 1–4. kérelmi elemekben kifogásolt jogsértésekkel az 1. § (2) bekezdésben foglaltakat is megsértette.
A Döntőbizottság álláspontja szerint az ajánlatkérő által előírt szerződést biztosító mellékkötelezettségek rendszere, a 200 M Ft összegű letét előírása, a 10 M Ft összegű ajánlati biztosíték és a dokumentáció ellenértékeként meghatározott 300 000 Ft, együttes előírásaival az ajánlatkérő nem sértette meg az esélyegyenlőség alapelvi követelményét. Ezen előírások külön-külön, illetve együttes alkalmazására is lehetősége van, ajánlatkérő döntésén múlik, hogy a Kbt. által engedélyezett keretek között milyen feltételrendszerrel írja ki a közbeszerzési eljárását.
Kérelmező hivatkozott arra is, hogy már az 1–2. kérelmi elemben megjelöltek együttes elírásával is sérült az esélyegyenlőség alapelvi előírás. A Döntőbizottság álláspontja szerint együttesen vizsgálva ezen előírásokat, azok egymásra hatását, abban az esetben sem állapítható meg az esélyegyenlőség alapelvi követelmény megsértése. A Döntőbizottság a fentiekben rámutatott arra, hogy ajánlatkérő 1–4. kérelmi elemek vonatkozásban milyen jogsértéseket követett el, ezen tételes jogszabályi helyek megsértésén túl a Döntőbizottság – többlettényállási elem hiányára tekintettel – alapelvi sérelmet nem állapított meg.
Ezt követően a Döntőbizottság a 6. kérelmi elemet vizsgálta.
Ezen kérelmi elemében kérelmező azt kifogásolta, hogy a pénzügyi alkalmasság keretében előírt éves árbevétel vonatkozásban nem állapítható meg az, hogy ezen előírás a teljes árbevétel vonatkozásban vagy a magasépítési munkákból származó árbevételre vonatkozik-e.
E körben a Döntőbizottság megállapította, hogy a kérelem alapos az alábbiak szerint.
A Kbt. 66. § (1) bekezdés c) pontja szerint az ajánlattevőnek és a közbeszerzés értékének tíz százalékát meghaladó mértékben igénybe venni kívánt alvállalkozójának a szerződés teljesítéséhez szükséges pénzügyi és gazdasági alkalmassága árubeszerzés, építési beruházás, illetőleg szolgáltatás megrendelése esetében igazolható az előző legfeljebb háromévi teljes forgalmáról és ugyanezen időszakban a közbeszerzés tárgyának forgalmáról szóló nyilatkozatával, attól függően, hogy az ajánlattevő mikor jött létre, illetve mikor kezdte meg tevékenységét, amennyiben ezek a forgalmi adatok rendelkezésre állnak.
A Kbt. 69. § (2) bekezdése szerint az ajánlati felhívásban meg kell határozni, hogy mind a 66. §-ban, mind a 67. §-ban foglaltakkal összefüggő mely körülmények megléte, illetőleg hiánya vagy azok milyen mértékű fogyatékossága zárja ki, hogy az ajánlatkérő az ajánlattevőt, illetőleg a közbeszerzés értékének tíz százalékát meghaladó mértékben igénybe venni kívánt alvállalkozót alkalmasnak minősítse a szerződés teljesítésére.
Ajánlatkérő előírta, hogy alkalmatlan ajánlattevő, valamint a Kbt. 71. § (1) bekezdés b) pontja szerinti alvállalkozó, ha a teljes árbevétele, valamint a magasépítési munkákból származó nettó árbevétele a 2004., 2005. és 2006. évek valamelyikében nem éri el a bruttó 500 millió forintot. 
Igazolási módként előírta a Kbt. 66. § (1) bekezdés c) pontja szerint az előző 3 év (2004–2006.) teljes forgalmáról és ugyanezen időszakban a közbeszerzés tárgyának (magasépítés) megfelelő forgalmáról szóló nyilatkozat csatolását eredetiben vagy fénymásolatban.
Ajánlatkérő nyilatkozata szerint a meghatározott nagyságrendű nettó árbevétel a teljes és a magasépítési munkákra külön-külön vonatkozó előírás, hiszen hivatkozott a Kbt. 66. § (1) bekezdés c) pontjára, amely szerint a teljes és a közbeszerzés tárgyának megfelelő forgalom külön-külön vizsgálható csak.
A Döntőbizottság álláspontja szerint az ajánlatkérő által meghatározott pénzügyi-gazdasági alkalmassági követelmény alapján nem lehet megalapozott következtetést levonni arra vonatkozóan, hogy az 500 M Ft nagyságrendű előírás mind a teljes, mind a magasépítési munkából származó árbevételre vonatkozik-e.
A Kbt. előírásai alapján ajánlatkérőnek meg kell határoznia az alkalmasság követelményeit, illetve az alkalmatlanná minősítés körülményeit. A fenti előírásai nem elégítik ki ezt a követelményrendszert. A Kbt. 66. § (1) bekezdés c) pontja alapján módja van arra az ajánlatkérőnek, hogy a teljes és a közbeszerzés tárgyára vonatkozó árbevételt vizsgálja. A Kbt. 69. § (2) bekezdése viszont előírja, hogy az ajánlatkérőnek az ajánlati felhívásban meg kell határozni, hogy mind a 66. §-ban, mind a 67. §-ban foglaltakkal összefüggő mely körülmények megléte, illetőleg hiánya vagy azok milyen mértékű fogyatékossága zárja ki, hogy az ajánlatkérő az ajánlattevőt, illetőleg a közbeszerzés értékének tíz százalékát meghaladó mértékben igénybe venni kívánt alvállalkozót alkalmasnak minősítse. Az alkalmassági követelmények pontos meghatározáshoz fontos érdek fűződik. Az ajánlattevőknek olyan információt kell, hogy szolgáltasson már az ajánlati felhívás is, amely alapján el tudják dönteni, hogy tudnak-e, illetve kívánnak-e ajánlatot benyújtani. A Döntőbizottság e körben elfogadta kérelmező azon álláspontját, hogy az alkalmassági követelmények megfogalmazása alapján nem lehet megalapozott következtetést levonni arra vonatkozóan, hogy ajánlatkérő a teljes árbevételnek, illetve a közbeszerzés tárgya árbevételének meglétét együttesen, külön-külön, illetve vagylagoson vizsgálni.
Előzőek alapján a Döntőbizottság megállapította, hogy ajánlatkérő megsértette a Kbt. 69. § (2) bekezdését.
Ezt követően a Döntőbizottság a 7. kérelmi elemet vizsgálta.
E körben a kérelmező egyrészt kifogásolta az ajánlatkérő kettős referencia előírását, másrészt azt, hogy a referenciák nagyságrendjét ajánlatkérő az ajánlati ár %-ában határozta meg.
A Kbt. 67. § (2) bekezdés a) pontja szerint az ajánlattevőnek és a közbeszerzés értékének tíz százalékát meghaladó mértékben igénybe venni kívánt alvállalkozójának a szerződés teljesítéséhez szükséges műszaki, illetőleg szakmai alkalmassága építési beruházás esetében igazolható az előző legfeljebb öt év legjelentősebb építési beruházásainak ismertetésével. 
A Kbt. 69. § (2) bekezdés szerint az ajánlati felhívásban meg kell határozni, hogy mind a 66. §-ban, mind a 67. §-ban foglaltakkal összefüggő mely körülmények megléte, illetőleg hiánya vagy azok milyen mértékű fogyatékossága zárja ki, hogy az ajánlatkérő az ajánlattevőt, illetőleg a közbeszerzés értékének tíz százalékát meghaladó mértékben igénybe venni kívánt alvállalkozót alkalmasnak minősítse a szerződés teljesítésére.
A Kbt. 69. § (3) bekezdés szerint az ajánlatkérőnek a 66. és a 67. §-ban meghatározott adatok és tények kérését – figyelemmel az ajánlattevő (alvállalkozó) üzleti titokhoz fűződő érdekére is – a közbeszerzés tárgyára kell korlátoznia, a (2) bekezdés szerinti követelményeket pedig – a közbeszerzés becsült értékére is tekintettel – legfeljebb a szerződés teljesítéséhez ténylegesen szükséges feltételek mértékéig lehet előírni.
Először a Döntőbizottságnak abban kellett állást foglalnia, hogy ajánlatkérő referencia-előírása illeszkedik-e a beszerzés tárgyához. Ajánlatkérő referenciaként 1 db új épület kivitelezése, vagy meglévő épület komplex (építészeti, gépészeti, villamossági) felújítását kérte, amelynek szerződéses értéke eléri, vagy meghaladja a bruttó ajánlati árat. Egy további referencia meglétét írta elő, amely a beszerzés tárgyával azonos épület (kórház vagy bármilyen fekvőbeteg-ellátására szolgáló egészségügyi intézmény) építésére, vagy bővítésére vonatkozik – amelyet az intézmény folyamatos üzemeltetése mellett valósítottak meg – és amelynek értéke eléri, vagy meghaladja a bruttó ajánlati ár legalább 80%-át.
A Döntőbizottság álláspontja szerint ajánlatkérő nem jogsértő módon írta elő azt, hogy elfogad felújítási referenciát is, hiszen teljes körű felújításra vonatkozóan kérte. A jelen beszerzés tárgya magába foglalja az ajánlatkérő által kért szakágakat. Ajánlatkérő ezen előírásával a versenyt biztosította azáltal, hogy nem csak új építést fogad el.
Ajánlatkérő első referencia előírása egy általános építési referencia, míg a második referencia előírása speciális. Ajánlatkérőnek kiemelt érdeke fűződik ahhoz, hogy a beszerzés tárgyát képező kivitelezést az adott körülmények között határidőben befejezzék, különös tekintettel a címzett támogatásra. A referenciák meglétének előírása azt a célt szolgálja, hogy ajánlatkérő információt kapjon arról, hogy az előírt mértékű teljesítést képes-e az ajánlattevő teljesíteni, amit már más megrendelő részére elvégzett teljesítéssel igazolhat. Az alkalmassági követelményeket minden esetben az adott beszerzés tárgyához viszonyítva kell meghatározni. E körben figyelembe kell venni azt is, hogy a beszerzés tárgyát képező kivitelezést működő egészségügyi intézményben, 18 hónapos befejezési határidőben kell teljesíteni. A beszerzés tárgya műszakilag összetett, sokrétű. A Döntőbizottság álláspontja szerint ajánlatkérő referencia előírása külön-külön és együttesen is illeszkedik a beszerzés tárgyához.
Ajánlatkérő a referenciák nagyságrendjét a megajánlott vállalási árakhoz viszonyítva írta elő. A Döntőbizottság álláspontja szerint ez nem sértheti az esélyegyenlőségi előírást, hiszen az ajánlattevőknek a saját ajánlati árukhoz viszonyítva kell referenciát szolgáltatniuk. Tény, hogy más ajánlati árak mellett ez más nagyságrendű referenciát jelent, de az ajánlati árak viszonyában azonos %-os nagyságrendet jelent.
A fentiek alapján kérelmező 7. kérelmi elemét, mint megalapozatlant a Döntőbizottság elutasította.
Ezt követően a Döntőbizottság a kérelmező 8. kérelmi elemét vizsgálta, amelyben a pontozás módszerének jogsértő mivoltát kifogásolta kérelmező. Ezen kérelmi elemében tartalmában azt kifogásolta, hogy a leírt módszer alapján az ajánlatok nem azonos módszerrel kerülnek pontozásra. Megjelölte a Kbt. 57. § (4) bekezdés c) pontját és a Kbt. 49. §-át. A Döntőbizottság a kérelmet a tartalma alapján bírálta el.
Ajánlatkérő a felhívás VI.3.8.2) pontjában az ajánlatok értékelésnek módszereként meghatározta, hogy az 1–3. részszempont esetében a legjobb ajánlati tartalmi elem kapja a maximális pontot, a legrosszabb tartalmi elem kap 1, azaz egy pontot, a többi tartalmi elem pedig a legjobbhoz viszonyítva arányosítással kerül, két tizedes pontossággal kiszámításra. Ajánlatkérő által leírt módszer alapján a legrosszabb ajánlat és a többi ajánlat nem azonos módszer alapján kerül értékelésre, hiszen az egyik 1 pontot kap a többi ajánlatot pedig a legjobb ajánlathoz arányosítja. Ajánlatkérő egy olyan módszert határozott meg, amely alapján a legrosszabb ajánlatot nem a legjobbhoz viszonyított aránnyal bírálja el, mint a többi ajánlatot, hanem egy előre meghatározott legalacsonyabb pontot kap.
A Döntőbizottság álláspontja szerint ajánlatkérő a pontozás módszerét szabadon megválaszthatja, ezzel kapcsolatban a Kbt. nem tartalmaz előírásokat. A Közbeszerzések Tanácsa által kiadott állásfoglalás iránymutatást nyújt az ajánlatkérőknek, de ettől eltérő módszert is meghatározhatnak az ajánlatkérők. Viszont a módszert minden esetben úgy kell kiválasztani, leírni, hogy az az ajánlatokat egyenlő mércével mérje. Nem alkalmazható olyan módszer, amely az ajánlatokat különböző módon értékeli, mert ezzel sérül az esélyegyenlőségre vonatkozó alapelvi előírás. Ajánlatkérő azáltal, hogy a módszert úgy határozta meg, hogy az ajánlatokat nem egyforma módon értékeli, megsértette a Kbt. 1. § (2) bekezdésben foglalt esélyegyenlőség alapelvi előírását.
A Döntőbizottság rámutat arra, hogy adott esetben e módszer alapján az esélyegyenlőség sérelme nem mindig mutatható ki. Jelen esetben azonban, azon túlmenően, hogy az egyes ajánlatokat, illetve a legkedvezőtlenebb ajánlatot nem a legjobbhoz viszonyítja ajánlatkérő, az egyes részszempontok esetében – figyelembe véve a súlyszámokat is – külön-külön akkora pontszámeltérést eredményezhet az értékelési módszer, amely az ajánlati elemek közötti eltérés nagyságrendjét nem tükrözi megfelelően. Ennek eredményeként már egy ajánlati elem értékelése is olyan mértékű torzulást okozhat, ami a többi bírálati részszempont szerint értékelt ajánlati elem esetében arányosan már nem küszöbölhető ki.
Ezt követően a Döntőbizottság a 9. kérelmi elemet vizsgálta. Ezen kérelmi elemben kérelmező azt kifogásolta, hogy ajánlatkérő a szerződéstervezetben azt írta elő, hogy a szerződéses összeg magába foglalja a műszaki szükségességből felmerülő többlet- és pótmunkák költségeit. Kérelmező megsértett jogszabályi rendelkezésekként a Kbt. 49. §-át és a Kbt. 306. § (6) bekezdésére tekintettel a Ptk. 201. § (1) bekezdését és a Ptk. 403. § (4) bekezdését jelölte meg. A Döntőbizottság a kérelmet a tartalma alapján bírálta el.
Kérelmező ezen kérelmi elemében azt kifogásolta, hogy a szerződéses ár magába foglalja a pótmunkákat is, így a szerződéstervezet a vállalkozó kockázatává teszi a megrendelői érdekből, és vagy tervezői hiányosságból szükségessé váló tartalékkeretet meghaladó költségét, függetlenül annak mértékétől.
Ajánlatkérő nyilatkozata szerint a tartalék keret terhére az előre nem látható és felmerülő többlet költségek kerülnek elszámolásra. Amennyiben pótmunkaigény merülne fel, azt kiegészítő építési beruházásként rendelné meg a Kbt. előírásai alapján.
A Kbt. 50. § (1) bekezdése alapján az ajánlatkérő az ajánlati felhívásban köteles megadni a közbeszerzés tárgyát, illetve mennyiségét. Ajánlatkérő az ajánlati felhívás II.2.1) pontjában meghatározta a teljes mennyiséget. A Kbt. 54. § (1) bekezdése értelmében az ajánlattétel elősegítése érdekében dokumentációt köteles készíteni. Ajánlatkérő a szerződésben meghatározta azt, hogy 10 M Ft tartalékkeretet tartalmaz az ajánlati ár. A szerződéstervezet III.2) pontjában viszont azt írta elő, hogy a szerződéses összeg magában foglalja a következőket: a vállalkozó nem megfelelő terv felülvizsgálatából eredő, valamint a műszaki szükségességből felmerülő többlet- és pótmunkák költségeit, a tervdokumentációban, vagy a költségvetési kiírásban nem szereplő, de a beruházás rendeltetésszerű használatához műszakilag közvetlenül szükséges munkákat. A szerződéstervezet előírásai alapján a 10 M Ft tartalékkereten felül esetlegesen felmerülő pótmunkákat köteles az ajánlattevő elvégezni az általa megajánlott szerződéses áron. Ajánlatkérő a szerződéstervezet III.2) pontjában a beszerzés – ajánlati felhívásban meghatározott – teljes mennyiségéhez képest bővebb tartalmat határozott meg azzal, hogy a szerződéses ár a 10 M Ft tartalékkereten felül felmerülő pótmunkákat is tartalmazza. Ezzel ajánlatkérő ajánlati felhívásban meghatározott tárgy és mennyiség, valamint a szerződéstervezetben meghatározott tárgy és mennyiség, ellentétben van egymással, a szerződés szerint az ajánlati ár olyan munkákat is magába foglal – a 10 M Ft tartalék kereten felül –, amelyek az ajánlati felhívás szerint nem képezik a beszerzés tárgyát, és a kiírt mennyiségében sem szerepelnek, és a felhívás és dokumentáció alapján arra az ajánlattevők nem is tettek ajánlatot. Előzőek alapján a szerződéstervezet előírásaival ajánlatkérő megsértette a Kbt. 50. § (1) bekezdésben foglaltakat.
Ezt követően a Döntőbizottság a 10. kérelmi elemet vizsgálta. Kérelmező ezen kérelmi elemében azt kifogásolta, hogy a Kbt. 71. § rendelkezéseibe ütközik a szerződéstervezet XII.6. pontja.
A Kbt. 71. § (1) bekezdése alapján az ajánlatban – ha ezt az ajánlatkérő az ajánlati felhívásban előírta – meg kell jelölni
a) a közbeszerzésnek azt a részét, amellyel összefüggésben az ajánlattevő harmadik személlyel szerződést fog kötni, e szervezet (személy) meghatározása nélkül, illetőleg
b) az ajánlattevő által a szerződés teljesítéséhez a közbeszerzés értékének tíz százalékát meghaladó mértékben igénybe venni kívánt alvállalkozókat. 
(2) Az (1) bekezdés szerinti megjelölés és igénybevétel nem érinti az ajánlattevő teljesítésért való felelősségét.
(3) Az ajánlattevő a szerződés teljesítéséhez nem vehet igénybe olyan alvállalkozót, aki, illetőleg amely a 60. §, illetőleg a 61. § szerint a kizáró okok hatálya alá esik. A közbeszerzés értékének tíz százalékát meghaladó mértékben igénybe venni kívánt alvállalkozók tekintetében a kizáró okokkal kapcsolatban a 63. § (1)–(6) bekezdése szerint akkor kell eljárni, ha az ajánlattevőnek az (1) bekezdés b) pontja szerint meg kell jelölnie az ilyen alvállalkozókat. Egyébként, illetőleg a közbeszerzés értékének tíz százalékát nem meghaladó mértékben igénybe venni kívánt alvállalkozók tekintetében az ajánlattevő köteles nyilatkozni ajánlatában, hogy a szerződés teljesítéséhez nem vesz igénybe a kizáró okok hatálya alá eső alvállalkozót.
(4) Ha az ajánlatkérő az ajánlati felhívásban előírta, az ajánlattevő által a közbeszerzés értékének tíz százalékát meghaladó mértékben igénybe venni kívánt alvállalkozók szerződés teljesítéséhez szükséges pénzügyi és gazdasági, valamint műszaki, illetőleg szakmai alkalmasságára vonatkozó igazolásokat is az ajánlatban kell megadni.
(5) Ha a közbeszerzés tárgya építési beruházás vagy építési koncesszió és az ajánlatkérő a 22. § (1) bekezdésének a) vagy b) pontja szerinti szervezet, köteles az ajánlattevő számára a felhívásban előírni a közbeszerzés értékének tíz százalékát meghaladó mértékben igénybe venni kívánt alvállalkozók ajánlatban történő megjelölését.
Ajánlatkérő az ajánlati felhívás alapján kérte megnevezni a 10% fölötti alvállalkozókat, illetve a közbeszerzésnek azt a részét, amellyel összefüggésben az ajánlattevő harmadik személlyel szerződést fog kötni, e szervezet (személy) meghatározása nélkül. A szerződéstervezet előírása alapján a vállalkozó kizárólag az általa előzetesen megnevezett és a megrendelő által elfogadott alvállalkozókat vonhatja be. Minden további alvállalkozó csak a megrendelő egyetértésével és jóváhagyásával vonható be. Ajánlatkérő ezen szerződéses előírása a nyertes ajánlattevőre vonatkozik, a szerződéskötés, illetve teljesítés idejére. A Kbt. rendelkezései alapján az ajánlatban megnevezett 10% fölötti alvállalkozókat az ajánlat érvényessé nyilvánításával ajánlatkérő elfogadja. A teljesítésbe bevonni kívánt 10% alatti alvállalkozókat a Kbt. előírásai alapján az ajánlatban nem kell megnevezni, ez nem is volt előírás. Viszont ajánlatkérőnek a teljesítés során érdeke fűződik ahhoz, hogy megnevezésre kerüljenek azok az alvállalkozók, akik a teljesítésben részt vesznek, hiszen annak az ellenőrzése, hogy a teljesítés az ajánlatnak megfelel-e az ő feladata, így többek között az is, hogy a teljesítésbe a kizáró okok hatálya alá eső alvállalkozó ne vehessen részt. Ezen kötelezettségének az ajánlatkérő anélkül, hogy megnevezésre kerülnének az alvállalkozók, nem tud eleget tenni. A további alvállalkozók bevonására vonatkozóan a Kbt. szabályokat tartalmaz, amelyek meghatározzák azt, hogy az ajánlatkérő milyen esetekben érthet egyet és járulhat hozzá azok bevonásához.
Döntőbizottság álláspontja szerint az alvállalkozók esetében el kell választani az ajánlat benyújtásakor kérhető és megadandó adatokat, amelyekre vonatkozóan a Kbt. szabályokat tartalmaz. A megkötésre kerülő szerződés esetében azonban a nyertes ajánlattevővel szemben – tekintettel arra is, hogy a megkötendő szerződésre a Ptk. szabályait kell megfelelően alkalmazni – ajánlatkérő további kötelezettségeket is előírhat, amelyek a teljesítéssel összefüggésben relevanciával bírhatnak. Azonban ez az előírás a megkötésre kerülő szerződés esetében ajánlatkérő jogos érdekét védi, és nem ütközik a Kbt. előírásaiba, így a döntőbizottság ezen kérelmi elemet, mint megalapozatlant elutasította.
A Döntőbizottság rámutat arra is, hogy az építési naplóban minden esetben fel kell tüntetni az alvállalkozók nevét, székhelyét, illetve egyéb adatait, így az alvállalkozókról ajánlatkérő minden esetben tudomást szerez egyébként is.
A Döntőbizottság a fenti indokokra tekintettel a Kbt. 318. § (1) bekezdésében meghatározott hatáskörében eljárva a Kbt. 340. § (2) bekezdés a) pontja alapján az alaptalan kérelmi elemeket elutasította, Kbt. 340. § (2) bekezdés c) pontja alapján a megalapozott kérelmi elemeknek helyt adott, és megállapította a jogsértést, a Kbt. 340. § (2) bekezdés e) pontja alapján megsemmisítette ajánlatkérő ajánlati felhívását és dokumentációját, valamint a közbeszerzési eljárásban az azt követő eljárási cselekményeit, döntéseit.
A Kbt. 340. § (1) bekezdése szerint a Közbeszerzési Döntőbizottság a jogkövetkezményeket együttesen is alkalmazhatja.
A Kbt. 340. § (3) bekezdés e) pontja értelmében a Közbeszerzési Döntőbizottság bírságot szabhat ki az e törvény szabályait megszegő, illetőleg a nyilvánvaló jogsértés ismeretében szerződést kötő szervezettel (személlyel), valamint a jogsértésért, illetőleg a szerződéskötésért felelős személlyel, illetőleg a szervezettel jogviszonyban álló a jogsértésért felelős személlyel és szervezettel szemben.
A Kbt. 341. § (3) bekezdése szerint a Közbeszerzési Döntőbizottság annak eldöntésében, hogy indokolt-e a bírság kiszabása, illetőleg a bírság összegének megállapításában az eset összes körülményét – így különösen a jogsérelem súlyát, a közbeszerzés tárgyát és értékét, a jogsértésnek a közbeszerzési eljárást lezáró döntésre gyakorolt befolyását, az e törvénybe ütköző magatartás ismételt tanúsítását, a jogsértőnek az eljárást segítő együttműködő magatartását – veszi figyelembe. A bírság összegének megállapításakor figyelembe kell venni azt is, ha a jogsértés nyilvánvalóan szándékos volt.
A Kbt. 341. § (4) bekezdése szerint a bírság mértéke a közbeszerzés értékének legfeljebb harminc százaléka lehet.
A Döntőbizottság a fenti körülmények figyelembevételével – mérlegelése alapján – indokoltnak tartotta bírság alkalmazását. A Döntőbizottság figyelembe vette, hogy ajánlatkérő több jogsértést követett el. Álláspontja szerint az ajánlatkérő súlyos jogsértéseket követett el azzal – többek között – hogy az alkalmassági követelmények igazolási módját nem megfelelően határozta meg, az ajánlati felhívás és a dokumentáció előírásai nincsenek egymással összhangban, az általa meghatározott pontozási módszer alapján az ajánlatokat nem azonos módon kívánta értékelni, mellyel alapelvet sértett. A Döntőbizottság a bírság összegének meghatározása során figyelembe vette a közbeszerzés magas becsült értékét, amely 700 M Ft volt. Ugyanakkor tekintettel volt arra, hogy a jogsértés a megsemmisítés által reparálható.
A fentiek alapján a Döntőbizottság a rendelkező részben megjelölt bírság összegét állapította meg.
A Döntőbizottság a Kbt. 340. § (2) bekezdés f) pontja és a 341. § (6)–(7) bekezdése alapján rendelkezett a költségek viseléséről. A Döntőbizottság a Kbt. 342. § (2) bekezdés f) pontjában írt jogkörében eljárva a Kbt. 341. § (6) bekezdése alapján az ajánlatkérőt kötelezte 150 000 Ft igazgatási szolgáltatási díj megfizetésére a kérelmező felé, mivel a jogorvoslati kérelmek alapján megállapította a jogsértést.
A jogorvoslati eljárásban a kérelmező által megbízott jogi képviselő csatolta a kérelmezővel kötött megbízási szerződést 100 000 Ft + áfa ügyvédi munkadíjról, illetve kérte az utazási költségei megtérítését. A megbízási szerződés szerinti ügyvédi munkadíj szabad megállapodás tárgya, amely összeg az ügyvéd és az ügyfele között irányadó.
A Döntőbizottság a Kbt. 341. § (7) bekezdése alapján az ügyvédi munkadíj címén fizetendő eljárási költséget 50 000 Ft + áfa munkadíjra mérsékelte saját hatáskörében, és a rendelkező részben foglaltak szerint kötelezte az ajánlatkérőt annak kérelmező részére történő megfizetésére. E döntése során a Döntőbizottság figyelembe vette, hogy a jogi képviselő a kérelmező nevében több beadványt készített, és a tárgyaláson részt vett, valamint azt, hogy a Döntőbizottság kérelmének csak részben adott helyt. Az útiköltség vonatkozásban kérelmező jogi képviselője az utazás költségeit összegszerűen nem mutatta be, nem támasztotta alá, ezért azt nem ítélte megalapozottnak a Döntőbizottság.
A jogorvoslatra vonatkozó rendelkezés a Kbt. 346. § (1) bekezdésén alapul. 

Budapest, 2007. április 3.

Dr. Peleskey Viktória s. k.,	Bujdosó Gézáné s. k.,
	  közbeszerzési biztos	  közbeszerzési biztos

Dr. Biró Judit s. k.,
közbeszerzési biztos

A határozatot a bíróság előtt keresettel támadták.
		</pre>
	
    </div>






		</div>

	</div>

	
<div id="footer">
	<div class="wrap">
		<div>
			<div class="f1">
				<ul class="share">
					<li><a href="https://twitter.com/K6_TW">O<em>T</em></a></li>
					
					<li><a href="http://www.facebook.com/pages/K%C3%B6zbeszerz%C3%A9si-Hat%C3%B3s%C3%A1g/100693676739630">O<em>f</em></a></li>
					
				</ul>

				<div class="impressum">
					<a href="/">Főoldal</a>&nbsp;&nbsp;/&nbsp;
					<a href="/sitemap/">Oldaltérkép</a>&nbsp;&nbsp;/&nbsp;
					<a href="/mutat/775/">Impresszum</a>&nbsp;&nbsp;/&nbsp;
					<a href="/mutat/1241/">Adatvédelem</a>
				</div>

			</div>
			<div class="f2">
				<h2>Kiemelt oldalaink</h2>
				<ul>
					<li><a href="/magunkrol/elerhetosegek/" >Elérhetőségek</a></li><li><a href="/jogorvoslat/tudnivalok/" >Jogorvoslati tudnivalók </a></li><li><a href="/adatbazis/keres/tanacsado/" >Hivatalos közbeszerzési tanácsadók</a></li>
				</ul>
			</div>
			<div class="f3">
				<h2>Legnépszerűbb</h2>
				<ul>
					<li><a href="/adatbazis/keres/hirdetmeny/" >Hirdetmények</a></li><li><a href="/adatbazis/keres/dbhatarozat/" >Döntőbizottsági határozatok</a></li><li><a href="/adatbazis/keres/tajekoztato/" >Ajánlások, tájékoztatók</a></li>
				</ul>		
			</div>

			<div class="f4">
				<h2>Hasznos linkek</h2>
				<ul>
					

					

				</ul>		
			</div>

		</div>
		<div>
			<div class="f1">

				<div id="portlet_footer_logo">
					<div>
						<img alt="" src="/public/images/cimer.png">
						<h3>Közbeszerzési <br>Hatóság</h3>
					</div>
				</div>
				<div id="portlet_evhonlapja">
					<div>
						<a href="/mutat/1288/"><img src="/public/images/evhonlapja/ev1.png" alt="Az év honlapja különdíj - 2012" /></a>
					</div>
				</div>

			</div>
			<div class="f2">
				<div id="portlet_footer_address">
					<div>
						<span class="address">1026 Budapest, Riadó u. 5.</span>
						<a href="http://goo.gl/maps/urPc" target="_blank" class="map">Térkép megnyitása Google Maps-en</a><br />
						<a href="mailto:kapcsolat (kukac) kt.hu" class="email">kapcsolat (kukac) kt.hu</a>
					</div>
				</div>
			</div>
			<div class="f3">
				<div id="portlet_footer_ugyfel">
					<div>
						<strong>Hivatali munkarend</strong> <br />
						<span>hétfő–csütörtök:</span> 8:00–16:30 <br />
						<span>péntek:</span> 8:00–14:00
					</div>
				</div>
			</div>
		</div>

	</div>
</div>
	

	
	<script type="text/javascript" src="/public/js/libs/modernizr-2.0.6.min.js"></script>
	<script type="text/javascript" src="/public/js/libs/jquery.min.js"></script>
	<script type="text/javascript" src="/public/js/libs/jquery.scrollTo-min.js"></script>
	<script type="text/javascript" src="/public/js/libs/jquery.cookie.js"></script>
	
<script type="text/javascript" src="/public/js/libs/jquery.scrollTo-min.js"></script>

	
	<script type="text/javascript" src="/public/js/script.js?v=20161224195742"></script>
	<script type="text/javascript" src="/public/ladybugTracker/js/ladybugTracker-light.js"></script>
	
	
	

		<script type="text/javascript">

	 var _gaq = _gaq || [];
	 _gaq.push(['_setAccount', 'UA-30935263-1']);
	 _gaq.push(['_trackPageview']);

	 (function() {
	   var ga = document.createElement('script'); ga.type = 'text/javascript'; ga.async = true;
	   ga.src = ('https:' == document.location.protocol ? 'https://ssl' : 'http://www') + '.google-analytics.com/ga.js';
	   var s = document.getElementsByTagName('script')[0]; s.parentNode.insertBefore(ga, s);
	 })();

	</script>
</body>
</html>

<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd">
<!--[if lt IE 7]> <html xmlns="http://www.w3.org/1999/xhtml" xml:lang="hu" lang="hu" class="no-js ie6"> <![endif]-->
<!--[if IE 7]>    <html xmlns="http://www.w3.org/1999/xhtml" xml:lang="hu" lang="hu" class="no-js ie7"> <![endif]-->
<!--[if IE 8]>    <html xmlns="http://www.w3.org/1999/xhtml" xml:lang="hu" lang="hu" class="no-js ie8"> <![endif]-->
<!--[if gt IE 8]><!--> <html xmlns="http://www.w3.org/1999/xhtml" xml:lang="hu" lang="hu"> <!--<![endif]-->


<head>
	<title>Közbeszerzési Hatóság - Címlap</title>
	
	<meta http-equiv="content-type" content="text/html; charset=utf-8" />
	<meta name="description" content="" />
	<meta name="keywords" content="" />
	<meta http-equiv="X-UA-Compatible" content="IE=edge,chrome=1" />
	<meta name="viewport" content="width=device-width,minimum-scale=1.0,maximum-scale=1.0,initial-scale=1.0,user-scalable=no" />
	
	<link rel="alternate" type="application/rss+xml" title="KT portál friss anyagai" href="/rss/" />

	
	<link rel="stylesheet" type="text/css" href="/public/css/fonts.css?v=20161224195235" media="screen, print"/>
	<link rel="stylesheet" type="text/css" href="/public/css/layout.css?v=20161224195235" media="screen"/>
	


	
	<link rel="stylesheet" type="text/css" href="/public/css/reset.css" media="screen"/>
	<link rel="stylesheet" type="text/css" href="/public/css/style.css?v=20161224195235" media="screen, print" />
	<link rel="stylesheet" type="text/css" href="/public/css/ie8.css?v=20161224195235" media="screen"/>
	<link rel="stylesheet" type="text/css" href="/public/css/print.css?v=20161224195235" media="print"  />
	
	
	


	<link rel="profile" href="http://microformats.org/profile/hcard" />
	<link rel="shortcut icon" href="/public/images/favicon.ico" />
	
	

	<!--[if lt IE 9]>
		<script src="/public/js/libs/selectivizr.min.js"></script>
	<![endif]-->

	
</head>

<body class="article">

	<div id="fb-root"></div>
	<script>(function(d, s, id) {
	  var js, fjs = d.getElementsByTagName(s)[0];
	  if (d.getElementById(id)) return;
	  js = d.createElement(s); js.id = id;
	  js.src = "http://connect.facebook.net/hu_HU/all.js#xfbml=1";
	  fjs.parentNode.insertBefore(js, fjs);
	}(document, 'script', 'facebook-jssdk'));</script>


	<a name="content"></a>

	
	<div id="bookmarks" class="anonim">
	<div class="wrap">
		<div class="inner">

			
			<h1>Könyvjelzőim</h1>

		
				
			<p>A regisztrált és bejelentkezett felhasználók itt férhetnek hozzá a korábban könyvjelzővel megjelölt hírekhez.</p>
			<p><small>Ha ön is szeretné figyelemmel kísérni számítógépén és okostelefonján a közbeszerzésekkel kapcsolatos híreket, változásokat, nincs más dolga, mint regisztrálni.</small></p>
			<p class="buttons"><a href="/felhasznalo/regisztracio/" class="btn">Szeretnék Regisztrálni</a> <a href="#" class="btn close">Mégsem</a></p>

			<img src="/public/images/bg/bookmarks-nonlogin.png" alt="" />

			<span class="close">(FX)</span>


		


		</div>
		<div class="menu">
			
			<ul class="clearfix">
				
			</ul>
		</div>
	</div>

	<div id="handle"><img src="/public/images/bg/bookmarks-handle.png" alt="" /></div>

</div>
	<div id="oldbrowser">
	<p>
		Az Internet Explorer Ön által használt változatát<br /> a Közbeszerzési Hatóság portálja nem támogatja.
	</p>	
	<p class="small">Kérjük töltse le az alábbi böngészők friss verzióját.</p>

	<hr />
	<table>
		<tr>
			<td>
				<a target="_blank" href="http://www.microsoft.com/hun/windows/internet-explorer/">
					<img src="/public/images/buttons/oldbrowser/ie.png" alt="Internet Explorer" />
					<span>Internet Explorer</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.google.com/chrome/?hl=hu">
					<img src="/public/images/buttons/oldbrowser/chrome.png" alt="Google Chrome" />
					<span>Google Chrome</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.mozilla-europe.org/hu/firefox/">
					<img src="/public/images/buttons/oldbrowser/ff.png" alt="Mozilla Firefox" />
					<span>Mozilla Firefox</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.apple.com/hu/safari/download/">
					<img src="/public/images/buttons/oldbrowser/safari.png" alt="Safari" />
					<span>Safari</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			<td>
				<a target="_blank" href="http://www.opera.com/">
					<img src="/public/images/buttons/oldbrowser/opera.png" alt="Opera" />
					<span>Opera</span>
					<img class="dl" src="/public/images/buttons/oldbrowser/dl.png" alt="Letöltés" />
				</a>
			</td>
			
		</tr>
	</table>
	<hr />

	<p class="sec">Your browser is no longer supported. </p>
	<p class="small">Please download a modern browser from above.</p>

	<p class="legal">
		Közbeszerzési Hatóság | <a href="mailto:kapcsolat@kt.hu">kapcsolat@kt.hu</a>
	</p>
</div>
	<a href="#top" id="backtotop">vissza a lap <br />tetejére</a>


<div id="quicksearch">
	<div class="wrap">
		
		<form action="/adatbazis/gyorskereses/" method="GET">
			<fieldset>

				

				<input type="hidden" name="tipus" value="tartalom" />
				

				<input type="text" name="q" placeholder="Keresés hírekben, cikkekben, publikációkban" />
				<button type="submit">Keresés</button>
				<button type="button" class="close">Fu</button>

				<h2>Részletes keresés az egyes témakörökben</h2>
				
				<ul>
					<li><a href="/keres/">Hírek, cikkek, publikációk</a></li>
					<li><a href="/adatbazis/keres/tajekoztato/">Ajánlások, tájékoztatók, útmutatók</a></li>
					<li><a href="/adatbazis/keres/ajanlatpublikaciok/">Ajánlatkérői publikációk</a></li>
					<li><a href="/adatbazis/keres/ajanlatkero/">Bejelentkezett ajánlatkérők</a></li>
				</ul>
				<ul>
					<li><a href="/adatbazis/keres/dbhatarozat/">Döntőbizottsági és bírósági határozatok</a></li>
					<li><a href="/adatbazis/keres/ebitelet/">Európai Bíróság ítéletei</a></li>
					<li><a href="/adatbazis/keres/tanacsado/">Hivatalos közbeszerzési tanácsadók</a></li>
					<li><a href="/adatbazis/keres/hirdetmeny/">Közbeszerzési Értesítő</a></li>
				</ul>
				<ul>
					<li><a href="/adatbazis/keres/oktatas/">Közbeszerzési oktatás</a></li>
					<li><a href="/adatbazis/keres/ajanlattevo/">Minősített ajánlattevők</a></li>
					<li><a href="/nyilvantartas/tanacsado/lista/">Felelős akkreditált közbeszerzési szaktanácsadók jegyzéke</a></li>
					<li><a href="/nyilvantartas/hntdontes/lista/">Hirdetmény nélküli eljárásokkal kapcsolatos döntések</a></li>
				</ul>

				<button type="button" class="closeup">panel elrejtése ↑</button>


			</fieldset>
		</form>
	</div>
</div>





<div id="bc">
	<ul>
		
		<li>
			
			Címlap
			
		</li>
		
	</ul>
	<button type="button"><span>Menü kibontása</span>w</button>
</div>
<div id="menu">
	<div id="evhonlapja" class="slowanim"><a href="/mutat/1288/">Különdíjas a www.kozbeszerzes.hu!</a></div>
	<div class="wrap">
		<div id="mainMenu">
			<div id="logo">
				
				<h1><a href="/">
					KÖZBESZERZÉSI
					HATÓSÁG
				</a></h1>
				
			</div>

			<ul id="langSel">
				<li><a href="/nyelvi-verziok/english/">English</a></li>

			</ul>

			<ul class="iconmenu">
				<li ><a href="/"><em>F</em><b>H</b><span>Főoldal</span></a></li>
				<li class="search"><a href="/keres/"><em>F</em><b>S</b><span>Keresés</span></a></li>
				<li><a href="/sitemap/"><em>F</em><b>s</b><span>Oldaltérkép</span></a></li>
				<li><a href="/gyik/?c=4"><em>F</em><b>M</b><span>Súgó</span></a></li>
				<li><a href="/kapcsolatok/kapcsolatfelvetel/"><em>F</em><b>E</b><span>Kapcsolat</span></a></li>
				
				<li class="accessibility"><a href="/felhasznalo/valtas/vakbarat/" title="Akadálymentes változat"><em>O</em><b>v</b><span>Akadálymentes</span></a></li>
				
			</ul>
		
			<ul class="usermenu">
				<li class="hi"><a href="/felhasznalo/belepes/">Belépés</a> / <a href="/felhasznalo/regisztracio/">Regisztráció</a></li>
				<li class="hi small"><a href="/felhasznalo/emlekezteto/">Jelszó-emlékeztető</a></li>
			</ul>
		
		
		</div>
		<div id="subMenu">
			
			<div>
				<h2><a href="#top">Hatóság</a></h2>
				<ul>
					
					<li ><a href="/magunkrol/bemutatkozas">Bemutatkozás</a></li>
					
					<li ><a href="/magunkrol/szervezeti-felepites">Szervezeti felépítés</a></li>
					
					<li ><a href="/magunkrol/kozbeszerzesek-tanacsa">Közbeszerzések Tanácsa </a></li>
					
					<li ><a href="/magunkrol/dontobizottsag">Döntőbizottság</a></li>
					
					<li ><a href="/magunkrol/kozerdeku-adatok">Közérdekű adatok</a></li>
					
					<li ><a href="/magunkrol/elerhetosegek">Elérhetőségek</a></li>
					
					<li ><a href="/magunkrol/egyuttmukodesi-megallapodasok">Együttműködések</a></li>
					
					<li ><a href="/magunkrol/allasajanlatok">Állásajánlatok</a></li>
					
				</ul>
			</div>
			
			<div>
				<h2><a href="#top">Jogorvoslat</a></h2>
				<ul>
					
					<li ><a href="/jogorvoslat/tudnivalok">Tudnivalók</a></li>
					
					<li ><a href="/jogorvoslat/jogorvoslati-kerelmek-listaja">Kérelmek</a></li>
					
					<li ><a href="/jogorvoslat/hatarozatok-listaja">Határozatok</a></li>
					
					<li ><a href="/jogorvoslat/targyalasi-naptar">Tárgyalási naptár</a></li>
					
					<li ><a href="/jogorvoslat/kozlemenyek">Közlemények</a></li>
					
				</ul>
			</div>
			
			<div>
				<h2><a href="#top">Jogi háttér</a></h2>
				<ul>
					
					<li ><a href="/jogi-hatter/hazai-szabalyozas">Hazai szabályozás</a></li>
					
					<li ><a href="/jogi-hatter/eu-s-szabalyozas">EU-s szabályozás</a></li>
					
					<li ><a href="/jogi-hatter/hirdetmenyekk">Hirdetmények</a></li>
					
					<li ><a href="/jogi-hatter/europai-birosag-iteletei">Európai Bíróság ítéletei</a></li>
					
					<li ><a href="/jogi-hatter/eu-s-hatteranyagok">EU-s háttéranyagok</a></li>
					
					<li ><a href="/jogi-hatter/ppn">PPN</a></li>
					
					<li ><a href="/jogi-hatter/jogalkalmazas-elosegitese">Jogalkalmazás elősegítése</a></li>
					
				</ul>
			</div>
			
			<div>
				<h2><a href="#top">Tevékenységek</a></h2>
				<ul>
					
					<li ><a href="/tevekenysegek/eves-beszamolo">Éves beszámoló</a></li>
					
					<li ><a href="/tevekenysegek/kozbeszerzesi-oktatas">Közbeszerzési oktatás</a></li>
					
					<li ><a href="/tevekenysegek/nyilvantartasok-vezetese">Nyilvántartások vezetése</a></li>
					
					<li ><a href="/tevekenysegek/szerzodes-ellenorzes">Szerződés-ellenőrzés</a></li>
					
					<li ><a href="/tevekenysegek/kozbeszerzesi-etikai-kodex">Közbeszerzési Etikai Kódex</a></li>
					
					<li ><a href="/tevekenysegek/konferenciak">Konferenciák</a></li>
					
					<li ><a href="/tevekenysegek/nemzetkozi-kapcsolattartas">Nemzetközi kapcsolattartás</a></li>
					
					<li ><a href="/tevekenysegek/kozbeszerzesi-statisztikak">Közbeszerzési statisztikák</a></li>
					
				</ul>
			</div>
			
			<div>
				<h2><a href="#top">Kapcsolatok</a></h2>
				<ul>
					
					<li ><a href="/kapcsolatok/tanusito-vedjegyek">Tanúsító védjegyek</a></li>
					
					<li ><a href="/kapcsolatok/kapcsolatfelvetel">Kapcsolatfelvétel</a></li>
					
				</ul>
			</div>
			
		</div>
	</div>
</div>


	

	<div class="container article">

		
		<div class="wrap">
			
    
    <div class="lead">
        <h1></h1>

            <table class="ertesitofej">
                <tr>
                    <th>Közbeszerzési Értesítő száma:</th>
                    <td>2007/81</td>
                </tr>
                <tr>
                    <th>Beszerzés tárgya:</th>
                    <td></td>
                </tr>
                <tr>
                    <th>Hirdetmény típusa:</th>
                    <td>A Közbeszerzési Döntőbizottság határozata KÉ</td>
                </tr>
                <tr>
                    <th>Eljárás fajtája:</th>
                    <td></td>
                </tr>
                <tr>
                    <th>Közzététel dátuma:</th>
                    <td>2007.07.18.</td>
                </tr>
                <tr>
                    <th>Iktatószám:</th>
                    <td>11116/2007</td>
                </tr>
                <tr>
                    <th>CPV Kód:</th>
                    <td></td>
                </tr>
                <tr>
                    <th>Ajánlatkérő:</th>
                    <td></td>
                </tr>
                <tr>
                    <th>Teljesítés helye:</th>
                    <td></td>
                </tr>
                <tr>
                    <th>Ajánlattételi/részvételi jelentkezési határidő:</th>
                    <td></td>
                </tr>
                <tr>
                    <th>Nyertes ajánlattevő:</th>
                    <td></td>
                </tr>
                <tr>
                    <th>Ajánlatkérő típusa:</th>
                    <td></td>
                </tr>
                <tr>
                    <th>Ajánlatkérő fő tevényeségi köre:</th>
                    <td></td>
                </tr>
				<tr>
					<th>Letöltés:</th>
					<td>
						<a href="/ertesito/pdf/portal_11116_2007/" target="_blank">Hirdetmény letöltése PDF formátumban</a>
					</td>
			    </tr>
                
            </table>

    </div>



    <div class="content hirdetmenytartalom">
	
		<pre>
		





KÖZBESZERZÉSEK TANÁCSA KÖZBESZERZÉSI DÖNTŐBIZOTTSÁG (11116/2007)

1024 Budapest, Margit krt. 85.
Ikt.sz.: D.114/44/2007.

Tárgy: jogorvoslati eljárás a Pentaterv Kft. jogorvoslati kérelme alapján Szob Város Önkormányzata ellen, továbbá a Döntőbizottság hivatalbóli kiterjesztése alapján az Aqua Construct Zrt. ellen.

A Közbeszerzési Döntőbizottság (a továbbiakban: Döntőbizottság) a Közbeszerzések Tanácsa nevében meghozta az alábbi

HATÁROZAT-ot:

A Döntőbizottság a Pentaterv Tervező, Vállalkozó és Szolgáltató Kft. (1028 Budapest, Rákóczi F. u. 16., képviseli: dr. Fülöp Zoltán ügyvéd, 1093 Budapest, Közraktár u. 28. fszt. 3., a továbbiakban: kérelmező) által a Szob Város Önkormányzata (2628 Szob, Szent Imre u. 12., képviseli: dr. Dessewffy Anna ügyvéd, dr. Dessewffy Anna Ügyvédi Iroda, 1072 Budapest, Rákóczi út 4. V/4., a továbbiakban: ajánlatkérő) ellen benyújtott jogorvoslati kérelem, továbbá a Döntőbizottság hivatalbóli kiterjesztése alapján az Aqua Construct Zrt. (1067 Budapest, Csengery u. 53., képviseli: dr. Arday Márta ügyvéd, Arday Ügyvédi Iroda, 1055 Budapest, Balaton u. 18. fsz. 2., a továbbiakban: II. r. kérelmezett) ellen az ajánlatkérő „Ipoly mentén fekvő települések egységes szemléletű vízgazdálkodásához megvalósíthatósági tanulmány, valamint engedélyes tervdokumentáció elkészítése” tárgyú közbeszerzési eljárásával összefüggésben indított jogorvoslati eljárásban benyújtott jogorvoslati kérelemnek részben helyt ad, és megállapítja, hogy Szob Város Önkormányzata és az Aqua Construct Zrt. megsértette a Kbt. 303. §-át.
A Döntőbizottság ezt meghaladó részben a jogorvoslati kérelmet elutasítja.
A Döntőbizottság Szob Város Önkormányzatát 1 000 000 Ft (azaz egymillió forint) pénzbírság megfizetésére kötelezi.
A Döntőbizottság az Aqua Construct Zrt.-t 500 000 Ft (azaz ötszázezer forint) pénzbírság megfizetésére kötelezi.
A Szob Város Önkormányzata és az Aqua Construct Zrt. a bírságot a határozat kézbesítésétől számított 15 napon belül a Közbeszerzések Tanácsa Magyar Államkincstár (MÁK) 10032000-01720361-00000000 számú számlájára kötelesek megfizetni.
A Szob Város Önkormányzata a határozat kézbesítésétől számított 15 napon belül a kérelmező részére 150 000 Ft, (azaz százötvenezer forint) igazgatási szolgáltatási díjat köteles megfizetni. Ezt meghaladóan a felek viselik az eljárás során felmerült költségeiket.
A határozat ellen fellebbezésnek, újrafelvételi és méltányossági eljárásnak helye nincs. A határozat felülvizsgálatát annak kézhezvételétől számított 15 napon belül a Fővárosi Bíróságtól keresettel lehet kérni. A keresetlevelet és a külön jogorvoslati kérelmet a Fővárosi Bírósághoz címezve, de a Döntőbizottsághoz kell benyújtani. A keresetlevél benyújtásának a határozat végrehajtására nincs halasztó hatálya.

INDOKOLÁS

A Döntőbizottság a közbeszerzési eljárásban és a jogorvoslati eljárásban keletkezett iratok, valamint a felek írásbeli és tárgyalási nyilatkozatai alapján az alábbi tényállást állapította meg.
Ajánlatkérő mint gesztor önkormányzat 2006. június 30-án támogatási szerződést kötött az Országos Területfejlesztési Hivatallal Magyarország–Szlovákia–Ukrajna határon Átnyúló Együttműködési Program HU-SK-UA/05/01/259, ERDF/INTERREG III.A. számon a „Szlovák–Magyar települések egységes szemléletű vízgazdálkodása az Ipoly mentén” tárgyú feladat elvégzéséhez. A 4.5. pont alapján a projekt befejezésének tervezett napja: 2007. február 28.
Ajánlatkérő a rendelkező részben meghatározott szolgáltatás megrendelése tárgyában a Kbt. VI. fejezete szerinti nyílt közbeszerzési eljárást indított. Az ajánlati felhívást tartalmazó hirdetményét a Közbeszerzési Értesítőben 2006. július 14-én a 15651/2006 számon tette közzé.
Ajánlatkérő a felhívás II.1.4) pontjában határozta meg pontosan a beszerzés tárgyát:
„Szennyvízelvezetési infrastruktúra és belterületi csapadékvíz elvezetési infrastruktúra kiépítése céljából a beruházáshoz szükséges megvalósíthatósági tanulmány (a 6 magyar és 4 szlovák település közigazgatási területére) valamint engedélyes tervdokumentációk elkészítése (a 6 magyar és 4 szlovák település közigazgatási területére), a vonatkozó magyar és szlovákiai jogszabályok és az EU-irányelvek előírásainak teljesítésével.”
A felhívás II.1.7) pontjában ajánlatkérő kizárta a részekre történő ajánlattétel leh6etőségét.
A felhívás II.3) pontjában ajánlatkérő a szerződés időtartamát 2006. szeptember 20. és 2007. január 25. közötti időtartamban határozta meg.
A felhívás III.1.2) pontjában határozta meg ajánlatkérő a fizetési feltételeket: kikötötte, hogy „előleget nem biztosít. A fizetés az igazolt teljesítést követően 30 napos határidővel történik, de ajánlattevő vállalhat kedvezőbbet. A megvalósíthatósági tanulmány, valamint a tervdokumentációk elkészítésével külön-külön számla nyújtható be (összesen kettő)”.
A felhívás IV.2.1) pontja alapján az ajánlatok elbírálása az összességében legelőnyösebb ajánlat szempontja szerint történik, a következő részszempontok és súlyszámok szerint:
részszempontok
súlyszámok
1. Ajánlati ár (bruttó összegben kifejezve)
40
2. Előteljesítés (napokban)
15
3. Vállalt fizetési határidő (min. 30 nap)
15
4. A napi kötbérvállalás mértéke késedelmes végteljesítés esetén (Ft/nap)
15
5. Meghiúsulási kötbér mértéke (forintban)
15
Ajánlatkérő dokumentációt is készített, amelynek I. kötete tartalmazza az ajánlattételt segítő útmutatót, a II. kötet tartalmazza az Általános szerződéses feltételeket és a Különös szerződéses feltételeket (e két dokumentum együtt alkotja a szerződéstervezetet), a III. kötet a Műszaki dokumentációt. Az útmutató IV. fejezet „Az ajánlat felépítése” cím alatt a 4. pontban ajánlatkérő előírta, hogy csatolni kell az ajánlattevői nyilatkozatot a Kbt. 70. § (1) bekezdésére vonatkozóan.
A III. kötet, a Műszaki dokumentáció 27-A oldalán határozta meg ajánlatkérő az elvégzendő feladatokat:
– Szennyvízelvezetési infrastruktúra és belterületi csapadékvíz elvezetési infrastruktúra kiépítése céljából a beruházáshoz szükséges megvalósíthatósági tanulmány (a 10 település közigazgatási területére, valamint engedélyes tervdokumentáció elkészítése, a 6 magyar település közigazgatási területére) a vonatkozó magyar és szlovákiai és az EU irányelvek előírásainak teljesítésével.
– Szob város, Kóspallag község, Márianosztra község, Ipolytölgyes község, Ipolydamásd község és Letkés község csapadékvíz felszíni elvezetésének megvalósíthatósági tanulmányának és engedélyes jogerős terveinek elkészítése (elvi vízjogi engedély és vízjogi engedély), közreműködés az engedélyezési eljárásban.
– Obec Salka, Obec Helemba, Obec Máalé Kosihy, Obec Lel’a szennyvízcsatorna-hálózat megvalósíthatósági tanulmányának elkészítése.
A feladatot a 27-B oldalon az alábbiak szerint részletezte:
1. Vízgazdálkodási szempontú megvalósíthatósági tanulmány készítése a 6 magyar és 4 szlovák településre. A továbbiakban részletesen meghatározta a tanulmány kötelező tartalmi elemeit.
2. Elvi vízjogi engedély tervek készítése 6 magyar községre a 72/1996. (V. 22.) Korm. rendelet 2. § szerint.
3. Vízjogi engedély tervek készítése 6 magyar községre a 72/1996. (V. 22.) Korm. rendelet 3. § szerint.
4. Engedély kérelmek összeállítása, a kérelmező megbízása alapján engedély beszerzése, bíráló bizottság támogatásának megszerzése.
A 2006. szeptember 4-i ajánlattételi határidőre 3 ajánlattevő, köztük a II. r. kérelmezett és a kérelmező nyújtott be ajánlatot.
II. r. kérelmezett az ajánlatának 6. oldalán elhelyezett felolvasólapján a következő megajánlásokat tette:
– Ajánlati ár (bruttó): 28 749 600 Ft
– Előteljesítés (napokban): 5 nap
– Vállalt fizetési határidő: 50 nap
– Napi kötbérvállalás mértéke késedelmes végteljesítés esetén: 800 000 Ft/nap
– Meghiúsulási kötbér mértéke: 9 583 200 Ft
II. r. kérelmezett az ajánlat 8. oldalán az alábbiak szerint részletezte az ajánlati árat:
– Megvalósíthatósági tanulmány bruttó ára: 15 572 700 Ft (nettó ár) + 3 114 540 Ft (20% áfa) = 18 687 240 Ft (bruttó ár)
– Engedélyes tervek elkészítésének bruttó ára: 8 385 300 Ft (nettó ár) + 2 012 472 Ft (20% áfa) = 10 062 360 Ft (bruttó ár)
Összesen bruttó ár: 23 958 000 Ft (nettó ár) + 4 791 600 Ft (20% áfa) = 28 749 600 Ft (bruttó ár)
II. r. kérelmezett ajánlata 10. oldalán csatolta a Kbt. 70. § (1) bekezdése alapján tett nyilatkozatát, melyben közölte, hogy az ajánlati felhívás és a dokumentáció feltételeit megismerte, és ajánlatát az abban foglaltaknak megfelelően készítette el. II. r. kérelmezett kifejezetten nyilatkozott arról, hogy az ajánlati felhívásban és az ajánlati dokumentációban szereplő feltételeket elfogadja. Vállalta továbbá, hogy a szerződés aláírását követően haladéktalanul megkezdi a tervezési munkát, a vállalt és a szerződés szerinti határidőkre a hiba és hiánymentes tervdokumentációkat a megrendelő részére át fogja adni.
II. r. kérelmezett az ajánlatába csatolta a kitöltött és aláírt szerződéstervezetet.
Az eredményhirdetésre 2006. szeptember 8-án került sor, melyen az ajánlatkérő a II. r. kérelmezettet hirdette ki nyertesnek, míg kérelmező ajánlatát érvénytelennek nyilvánította.
Kérelmező az ajánlata érvénytelenné nyilvánítása miatt jogorvoslati eljárást kezdeményezett. A jogorvoslati eljárás során kiegészítette a kérelmét, és kérte további jogsértés megállapítását az ajánlatkérővel szemben, az ajánlatok értékelése körében. Kérelmének kiegészítését azzal indokolta, hogy a nyertes ajánlat első bírálati részszempont – ajánlati ár – és a második bírálati részszempont – előteljesítés – szerint értékelt elemeiben szereplő ajánlati vállalások nem támaszthatóak alá szakmai tényekkel. Ezt a kérelmező a Magyar Mérnöki Kamara által kibocsátott Mérnöki Szolgáltatások Díjszabása (MÉDI 2004) kiadvány alapján, a minimális ajánlott időráfordítás és mérnöki díj tekintetében végzett számításai alapján kívánta alátámasztani.
A Döntőbizottság a D.635110/2006. sz. határozatában megállapította, hogy a kérelmező ajánlatának érvénytelenségéről hozott ajánlatkérői döntés jogsértő volt, és megalapozatlanul zárta ki kérelmező ajánlatát az eljárásból, ezért 800 000 Ft pénzbírsággal sújtotta az ajánlatkérőt. A Döntőbizottság jogorvoslati kérelem kiegészítése vonatkozásában megállapította, hogy az elkésett, és e részben megszüntette az eljárást.
Ajánlatkérő a Döntőbizottság által hozott határozatot keresettel támadta meg.
Ajánlatkérő a II. r. kérelmezettel a vállalkozási szerződést 2006. szeptember 18-án megkötötte.
A vállalkozási szerződés „Preambulumának” 1.1. pontja a szerződéssel kapcsolatos fogalmi meghatározásokat tartalmazza. Ajánlatkérő – egyebek mellett – az alábbi definíciókat rögzítette:
– Projekt- a Különös szerződési feltételek preambulumában ekként meghatározott beruházás.
– Szerződés: a Különös szerződéses feltételek és annak valamennyi melléklete. 
– Szolgáltatások: a tervező által a szerződés alapján és arra tekintettel teljesítendő feladatok, valamint a tervező által a szerződés alapján nyújtott, valamint közvetlenül és közvetett módon keletkezett valamennyi szolgáltatás.
– Teljesítési időszak: a tervező által a szerződéssel vállalt szolgáltatások elvégzésének periódusa.
A szerződés 3. pontjában határozták meg a felek a tervező jogait és kötelezettségeit. A 3.1. pontban az általános kötelezettségek között rögzítik a felek, hogy „a tervezőnek szakcégtől elvárható, fokozott gondossággal, a legjobb szakmai gyakorlat szerint kell teljesítenie a szolgáltatásokat. A tervező köteles minden, a szakcégtől általában elvárható intézkedést megtenni a projekt határidőre történő, műszakilag kifogástalan és költségeiben leggazdaságosabb megvalósítása érdekében.”
A szerződés 4. pontja tartalmazza a szerződés teljesítésével kapcsolatos feltételeket. A 4.2. pont szerint a felek megállapodnak abban, hogy „a tervezőnek a szerződés teljesítése során – ha és amennyiben azt a szerződés különleges feltételei előírják – jelentéseket kell készítenie. A jelentéseket olyan formában kell elkészíteni, ahogy azt a megrendelő kéri”.
A 4.5. pontban a fizetési feltételek között rögzítették a felek, hogy a díjfizetés esetén követendő eljárásról a Különös szerződési feltételek rendelkeznek.
A szerződés 5. pontjában határozták meg a felek a szerződésszegéssel és a szerződés megszűnésével kapcsolatos feltételeket. Az 5.1. pont szerint „a fél szerződésszegést követ el, ha nem teljesíti a szerződés szerinti kötelezettségeinek bármelyikét. A feleket teljes körű kártérítési kötelezettség terheli a szerződés megszegéséért. Valamennyi olyan szerződésszegés, amely esetében a szerződés elállásra ad lehetőséget, súlyos szerződésszegésnek minősül”.
Az 5.2. pont tartalmazza a késedelmes teljesítés esetét és annak jogkövetkezményeit: „a késedelmes teljesítés esetén a tervezőt a késedelem minden napja után a Különös szerződéses feltételekben meghatározott mértékű kötbér megfizetésének kötelezettsége terheli. Amennyiben a fizetendő kötbér összege eléri vagy meghaladja a nettó vállalkozási díj 10%-át, a megrendelő – a tervezővel szembeni kártérítési kötelezettség nélkül – elállhat a szerződéstől”.
A különös szerződéses feltételek Preambulumának 2. bekezdése tartalmazza a „projekt” definícióját: az „Ipoly mentén fekvő települések egységes szemléletű vízgazdálkodásához megvalósíthatósági tanulmány, valamint a tervdokumentációk elkészítése”.
A felek a szerződés tárgyát az alábbiak szerint határozták meg: „A tervező által végzendő feladatok pontos körét és meghatározását az 1. sz. mellékletként csatolt ajánlati felhívás alapul vételével készült 2. számon csatolt ajánlati dokumentáció alapján benyújtott és elfogadott 3. sz. mellékletként csatolt ajánlat tartalmazza.”
A szerződés struktúrája vonatkozásában a felek rögzítik, hogy „A tervező feladatait s jelen Különös szerződési feltételekben nem szabályozott kérdésekben a 3. sz. csatolt ajánlat, a 2. sz. csatolt ajánlati dokumentáció, az 1. sz. csatolt ajánlati felhívás, és az általános szerződési feltételek (ebben a sorrendben) az irányadók.”
A teljesítési határidők vonatkozásában a 3.2. pont szerint az alább felsorolt szinteken a tervezési munkák továbbfolytatása előtt a megbízó jóváhagyását meg kell szerezni: 
a) A tervezési munkák megkezdésének feltétele, a megrendelő által elfogadott megvalósíthatósági tanulmány, illetve a tanulmányban felvázolt koncepció véglegesítése,
b) A tervezőnek a tervezés megkezdése után 8 nappal a tervindító megbeszélést kell kezdeményeznie a megrendelővel. Ezen megbeszélésen kell ismertetni a tervezési munka főbb tartalmi elemeit, ütemezését, be kell mutatni a megbízónak a szakági vezető tervezőket.
c) A megbízói döntéshez megfelelő mélységig kidolgozott és az érintett szakhatóságokkal előzetesen egyeztetett munkaközi terveket tervismertetés keretében be kell mutatni a megrendelőnek. A megrendelő a leendő üzemeltetőt is bevonva, a tervvel kapcsolatban észrevételeket tehet, vagy jóváhagyhatja. Ha már a megrendelő jóváhagyta a munkaközi terveket és leírásokat, a tervező véglegesítheti az engedélyezési terveket. A megrendelőnek 8 nap áll a rendelkezésére az észrevételek megtételére, ami a teljesítési határidőbe beleszámít.
A Különös szerződéses feltételek 4.1. pontjában a felek rögzítették, hogy „A hatósági eljárások folyamán a tervező, mint a megrendelő képviselője által betartandó teljesítési határidők az államigazgatási eljárásban alkalmazott határidők szerint alakulnak. Amennyiben valamely hatósági eljárás a tervezőnek fel nem róható okból a törvényes eljárási határidőt meghaladóan elhúzódik, abban az esetben az elhúzódás idejével a tervező teljesítési határideje meghosszabbodik. A tervezőnek a megrendelőt haladéktalanul értesíteni kell a hatósági eljárás esetleges neki fel nem róható elhúzódásáról.”
A Különös szerződéses feltételek 5. pontjában határozták meg a felek a vállalkozási díjat és a fizetési feltételeket.
Az 5.1. pontban rögzítették, hogy „a szerződés egyösszegű szerződés. A vállalt szolgáltatás nem osztható. A teljes vállalkozási díj 23 958 000 Ft + 20% általános forgalmi adó = 28 749 600 Ft.”
Az 5.2. pontban állapodtak meg abban, hogy mit tartalmaz a vállalkozási díj. Eszerint „A vállalkozási díj tartalmaz minden, a tervező tevékenységével összefüggő, azzal járó költséget, járulékot és díjat, ideértve többek között az esetlegesen a szerződés teljesítése során létrehozott művek tekintetében fizetendő felhasználási díjat, továbbá a tervek elkészítéséhez, az engedélyek beszerzéséhez szükséges adatbeszerzések, előzetes vizsgálatok, szakvélemények elkészítésének díját, a sokszorosítások költségét is.”
A fizetés módjáról a felek az 5.5. pontban állapodtak meg: „A kifizetés utólag történik, az elfogadott jelentés és a jogszabályoknak megfelelő számla alapján, ezek jóváhagyásától számított 50 naptári napon belül. Kivételt képez a végszámla, melynek kifizetése a vízjogi létesítési engedély kiadását követően benyújtható tervezői számla alapján 10 naptári napon belül történik (a vízjogi létesítési engedély kiadása a közigazgatási eljárásban szabályozottak szerinti határidő függvénye).”
A 6. pont tartalmazza a szerződés biztosítékait. A 6.1. pontban a felek rögzítették, hogy „A tervezőt a jelen szerződésben meghatározott bármely kötelezettségének, feladatának késedelmes teljesítése esetén késedelmi kötbér-fizetési kötelezettség terheli. A kötbér mértéke 800 000 Ft/nap”.
A 6.2. pont szerint „Amennyiben a megrendelő a szerződéstől a tervező szerződésszegése miatt eláll a megrendelő jogosult a tervezőtől 9 583 200 Ft meghiúsulási kötbért követelni.”
A felek a szerződéshez csatolták a számlázási és a műszaki ütemtervet is az alábbi – a nyertes ajánlatban foglaltakkal megegyező – tartalommal:
Műszaki ütemterv
Szolgáltatás munkanemenkénti megnevezése, munkafázisokMunkafázis kezdési időpontjaMunkafázis befejezési időpontja1.Szerződéskötés2006. szept. 18.2006. szept. 18.2. Munkakezdés2006. szept. 20.3.Elvi vízjogi engedély megkéréséhez terv készítése 6 magyar községre a megvalósíthatósági tanulmány részeként2006. szept. 20.2006. okt. 13.4.Elvi vízjogi engedély megkérése céljából elkészített terv benyújtása az I. fokú vízügyi hatósághoz2006. okt. 13.5.Megvalósíthatósági tanulmány elkészítése a hatályos rendeletekben és a kiírásban meghatározott 6 magyar és 4 szlovák településre2006. szept. 27.2006. nov. 1.6.Az elkészített megvalósíthatósági tanulmány benyújtása az I. fokú vízügyi hatósághoz bírálat céljából2006. nov. 1.7.Megvalósíthatósági tanulmány hatósági bírálata2006. dec. 15.8.Vízjogi létesítési engedély megkéréséhez engedélyterv készítése 6 magyar községre a hatályos rendeletekben előírt tartalmi kidolgozottsággal2006. nov. 1.2007. jan. 20.9.Vízjogi létesítési engedélytervek benyújtása mellékleteivel együtt az engedélyes önkormányzat írásos meghatalmazása alapján az I. fokú vízügyi hatósághoz, engedély megszerzése céljából2007. jan. 20.Számlázási ütemterv:
MunkafázisokTeljesítési határidőkSzámlaértékA jelen ajánlati dokumentáció műszaki ütemtervében 4. pontjában feltüntetett munkarész teljesítésekor esedékes az I. részszámla2006. okt. 13.Nettó ár 35%-a, 
8 385 300 Ft + áfaJelen ajánlati dokumentáció műszaki tervének 7. pontjában feltüntetett munkarész teljesítésekor esedékes a II. részszámla2006. dec. 15.Nettó ár 30%-a 
7 187 400 Ft + áfaJelen ajánlati dokumentáció műszaki tervének 9. pontjában feltüntetett munkarész teljesítésekor esedékes a végszámla2007. jan. 20.Nettó ár 35%-a 
8 385 300 Ft + áfaA II. . kérelmezett 2006. október 10-én kelt levelében értesítette Szob Város polgármesterét, hogy október 6-án egyeztetést tartottak a szlovákiai tervező partnerrel, melynek során értesült arról, hogy szlovák tervezők tervezési határideje 2006. október 31. Közölte, hogy a műszaki összefüggések miatt a szennyvízelvezetési munkarész elvi engedélyezési tervét csak a szlovák oldali tervek elkészültekor tudja véglegesíteni, a megvalósíthatósági tanulmány pedig csak ezután készíthető el. Az előbbiek alapján kezdeményezi két újabb határidő beállítását a szerződésben: a szennyvízcsatorna korszerűsítés műszaki tanulmány tervére 2006. október 31-i és a szennyvízcsatorna megvalósíthatósági tanulmányra 2006. november 15-i határidőt. Ezáltal a műszaki ütemterv 6. pontjának határideje úgy módosulna, hogy a megvalósíthatósági tanulmány együttes benyújtása érdekében 2006. november 1-jén a tanulmány csapadékvízre vonatkozó részét bemutatja, és a hatósághoz való benyújtás az egész tanulmányra vonatkozóan 2006. november 15-én történne. Tájékoztatta továbbá ajánlatkérőt, hogy a szlovák oldalon a belterületi csapadékvíz elvezetés megoldott.
II. r. kérelmezett a műszaki ütemterv 4. pontjában megjelölt munkarész közül a belterületi csapadékvíz elvezetés elvi engedélyezési munkarészt elkészítette, azt 2006. október 13-án a megbízó kifogás nélkül elfogadta. II. r. kérelmezett 2006. október 16-án kelt levelében megküldte az elvi engedélyezési tervdokumentációt a megrendelőnek, valamint az I. részszámlát.
Öt magyar település (Ipolydamásd, Ipolytölgyes, Letkés, Kóspallag, Márianosztra) belterületi csapadékvíz elvezetésére az elvi vízjogi engedély iránti kérelmet a II. r. kérelmezett 2006. október 19-i érkeztetéssel nyújtotta be a Közép-Duna- völgyi Környezetvédelmi, Természetvédelmi és Vízügyi Felügyelőséghez (a továbbiakban: vízügyi hatóság).
II. r. kérelmezett 2006. október 31-én kelt levelében az érintett magyar és szlovák települések költségszámításainak ismeretében egy mielőbbi tervkoordinációs értekezlet összehívását kezdeményezte, hogy a finanszírozhatósággal kapcsolatos megrendelői igények, elvárások, valamint a finanszírozási lehetőségek által kijelölt támogatási célok összehangolhatóak legyenek a megvalósíthatósági tanulmányban.
Az érintett magyar települések 2006. november 28-án elfogadták a tervező által bemutatott megvalósíthatósági tanulmányt azzal, hogy az önkormányzatok finanszírozási és gazdasági mutatóit tartalmazó iratanyagot 2006. december 1-jéig átadják a tervezőnek.
II. r. kérelmezett 2006. november 30-án kelt levelével nyújtotta be a Közép-dunavölgyi Területi Vízgazdálkodási Tanács részére a csapadékvíz elvezetésre vonatkozó megvalósíthatósági tervet, mely irat 2006. december 1-jén került érkeztetésre. A Tanács 2007. március 19-i ülésén fogadta el az „A” változatot.
A Közép-Duna-völgyi Környezetvédelmi és Vízügyi Igazgatóság 2006. december 12-i keltezésű, 8120–85/2006. számú levelében értesítette a II. r. kérelmezettet, hogy a megvalósíthatósági tanulmány bírálatára 2007. január elején fog sor kerülni. A II. r. kérelmezett külön igényének megfelelően nincs akadálya annak, hogy a benyújtott tanulmányt a szakmai bizottság szétválasztva tárgyalja.
II. r. kérelmezett 2006. december 18-án kelt, 454/2006. számú levelében tájékoztatta arról az ajánlatkérőt, hogy a szakmai bizottság 2007. januárjában tárgyalja meg a csapadékvíz-elvezetési megvalósíthatósági tanulmányt. Egyeztetett továbbá a vízügyi hatóság ügyintézőivel az elvi vízjogi engedélyezés folyamatáról, és azt a tájékoztatást kapta, hogy az elvi engedély kiadására a hatósági ügyintézés megszabott határidején belül hamarosan sor kerül. Közölte, hogy a társaság a megvalósíthatósági tanulmány elkészítésének költségeit megelőlegezte, annak elszámolására 2007 januárjában fog sor kerülni az érvényes szerződés szerint. „Tekintettel arra, hogy a vízjogi létesítési engedélyes tervek kidolgozását az érvényes elvi vízjogi engedély határozatban foglaltak, valamint az ez alapján készített megvalósíthatósági tanulmányra adott bíráló bizottsági döntésben elfogadott változatra kell elkészíteni, amely jelen időpontban még nem ismeretes, ezért a tervkészítési fázis véghatáridejét a fentiekben jelzett hatósági ügyintézés befolyásolja. A vízjogi létesítési engedélyes tervek kidolgozásának időigényessége, valamint ezen tervkészítését megelőző hatósági döntések meghozatalának 2007 januári időpontja indokolja az engedélyes tervek 2007. január 20-i elkészítésének határidejének módosítását, melyet ezen levélben kezdeményezünk megrendelőnk felé.”
A vízügyi hatóság 2007. január 3-án kelt, KTVF 50994- 10/2006. számú levelében értesítette arról a kérelmezőt és tájékoztatásul a II. r. kérelmezettet, hogy a kérelmező 2006. november 22-én kelt levelében azzal a bejelentéssel fordult a vízügyi hatósághoz, hogy a tárgyi ügybe betekintést kér, abban ügyfélként részt kíván venni. „Tekintettel arra, hogy a 2006. december 20-án iktatott beadványában az elbíráláshoz szükséges mértékben kiegészítette bejelentkezését és egyedileg megjelölte a folyamatban lévő eljárást, az 50994/2006. számon folyamatban lévő eljárásba történő bejelentkezését elfogadom, és az alábbiakról tájékoztatom: az ügyben keletkezett iratokba – előzetesen egyeztetett időpontban – betekinthet, az abban foglaltakra nyilatkozatot tehet.”
A felek 2007. január 17-én közös megegyezéssel módosították a 2006. szeptember 18-án megkötött vállalkozási szerződést (I. számú módosítás). A felek írásban rögzítették, hogy a szerződés „I. számú módosítása módosítja a 2006. szeptember 18-i keltezésű érvényes szerződést az Aqua Construct Zrt. 2006. december 18-i keltezésű, 454/2006. ügyiratszámú levelében leírtak alapján.”
A szerződésmódosításban a felek megállapodtak abban, hogy a változnak a műszaki ütemterv „Munkafázis teljesítési időpontjai”, és részben változik a számlázási ütemterv, az alábbiak szerint:
Műszaki ütemterv
MunkafázisMunkafázis teljesítési időpontja7.A csapadékvíz-elvezetésre és a szennyvízelvezetésre vonatkozó megvalósíthatósági tanulmánynak a Közép-Duna-völgyi Környezetvédelmi és Vízügyi Igazgatóság Vízgazdálkodási Tanácshoz történő beadásának írásos visszaigazolása után a tanulmány terv átadása a megrendelő részére2007. jan. 19.8.A csapadékvíz elvezetésre vonatkozó megvalósíthatósági tanulmányterv hatósági bírálatának napja2007. febr. 15.*9.A szennyvíz-elvezetésre vonatkozó megvalósíthatósági tanulmányterv hatósági bírálatának napja2007. márc. 14.*10.A csapadékvíz elvezetésre vonatkozó vízjogi létesítési engedély megkérésére alkalmas beadvány tervdokumentáció elkészítése a hatályos rendeletekben előírt tartalmi kidolgozottsággal és benyújtása az I. fokú vízügyi hatósághoz engedély megszerzése céljából2007. ápr. 6.11.A szennyvíz elvezetésre vonatkozó vízjogi létesítési engedély megkérésére alkalmas beadvány tervdokumentáció elkészítése a hatályos rendeletekben előírt tartalmi kidolgozottsággal és benyújtása az I. fokú vízügyi hatósághoz engedély megszerzése céljából2007. ápr. 20.12.A csapadékvíz elvezetésre vonatkozó vízjogi létesítési engedély kiadása az I. fokú vízügyi hatóság részéről2007. jún. 6.*13.A szennyvíz elvezetésre vonatkozó vízjogi létesítési engedély kiadása az I. fokú vízügyi hatóság részéről2007. júl. 5.** Előirányzat, tényleges időpont a hatósági döntés függvényében.
Számlázási ütemterv
MunkafázisokTeljesítési határidőkSzámlaérték nettó  + 20% áfaJelen ajánlati dokumentáció 7. pontjában feltüntetett munkarész teljesítésekor esedékes a II. részszámla2007. jan. 19.5 750 000 FtJelen ajánlati dokumentáció 8. pontjában feltüntetett munkarész teljesítésekor esedékes a III. részszámla2007. febr.15.*1 000 000 FtJelen ajánlati dokumentáció 9. pontjában feltüntetett munkarész teljesítésekor esedékes a IV. részszámla2007. márc.14.*437 400 FtJelen ajánlati dokumentáció 10. pontjában feltüntetett munkarész teljesítésekor esedékes a V. részszámla2007. ápr.6.6 000 000 FtJelen ajánlati dokumentáció 11. pontjában feltüntetett munkarész teljesítésekor esedékes a VI. részszámla2007. ápr.20.1 000 000 FtJelen ajánlati dokumentáció 12. pontjában feltüntetett munkarész teljesítésekor esedékes a VII. részszámla2007. jún. 6.*1 000 000 FtJelen ajánlati dokumentáció 13. pontjában feltüntetett munkarész teljesítésekor esedékes a végszámla2007. júl. 5.*385 300 Ft* Előirányzat, tényleges időpont a hatósági döntés függvényében.

A felek megállapodtak abban, hogy a „Tárgyi szerződés jelen I. számú módosítás műszaki ütemtervének 8., 9., 12. és 13. pontjaiban feltüntetett határidők a hatósági eljárás függvényében kerülnek megállapításra, melyre a tervezőnek nincs közvetlen ráhatása, ezért ezen határidőkhöz rendelt teljesítéseket a jelen szerződésben megállapított kötbér kötelezettség nem terheli. Különös figyelemmel a Közép-Dunavölgyi Környezetvédelmi, Természetvédelmi és Vízügyi Felügyelőség KTVF 5099410/2006. iktatószámú levelében foglaltakra.”
A felek az alábbiak szerint jelölték meg a szerződés módosításának indokát:
„A módosítás oka, hogy a Közép-Duna-völgyi Környezetvédelmi, Természetvédelmi és Vízügyi Felügyelőség az elvi vízjogi engedélyt nem adta ki, mivel a Pentaterv Tervező, Vállalkozó és Szolgáltató Kft. az e járásba beavatkozott, ezáltal a közigazgatási eljárás határideje a vízügyi hatósági engedély kiadásában megváltozott. Erről a Felügyelőség KTVF 50994- 10/2006. iktatószámú levelében értesítést küldött. A hatósági eljárás fenti okok miatti elhúzódása kihatással van a Vízgazdálkodási Tanácsnak a megvalósíthatósági tanulmányra vonatkozó bírálati idejére is. Ez a beavatkozás késlelteti az engedélyezési eljárást, és ezzel mindkét szerződő fél jogos érdekeit sérti.”
A felek rögzítették, hogy az eredeti vállalkozási szerződésnek a módosítással nem érintett pontjai változatlanul érvényben maradnak.
Ajánlatkérő a szerződés módosításáról szóló tájékoztatót a Közbeszerzési Értesítő 21. számában 2007. február 19-én tette közzé. A hirdetmény 4. a) pontjában közölte, hogy a szerződés módosítása érintette a bírálati szempont szerinti szerződéses feltételt. Közzétette az eredeti és a módosított műszaki, valamint számlázási ütemterveket. A hirdetmény 4. c) pontjában ajánlatkérő a szerződés módosításának indokát – a fentiekben ismertetettek szerint – a szerződés módosításában rögzítettekkel megegyező tartalommal adta meg.
A hirdetmény 6. pontja tartalmazza a II. r. kérelmezett kifejezett nyilatkozatát arról, hogy a módosítás az akaratának megfelelően történt, az mindenben megfelel a valóságnak.
2007. január 29-én a vízügyi hatóság a KTVF 726-3/ 2007. számú végzésében közölte, hogy a kérelmező ügyféli jogosultság megállapítására irányuló kérelmével kapcsolatban a KTVF 50994-10/2006. számon adott döntését módosítja, és a kérelmező iratbetekintését – eljárásban részt nem vevő harmadik személyként – engedélyezi a közigazgatási hatósági eljárás és szolgáltatás általános szabályairól szóló 2004. évi CXL. törvény (a továbbiakban: Ket.) 69. § (1)–(4) bekezdése alapján. Döntése indokolásában rögzítette, hogy az ajánlatkérő a hatósághoz előterjesztett beadványában az ügyféli jogosultságra és iratbetekintésre vonatkozó döntés felülvizsgálatát kérte.
A vízügyi hatóság 2007. február 15-i keltezésű KTVF 726-7/2007. számú határozatában kiadta az elvi vízjogi engedélyt Szob Város Önkormányzata mint gesztor önkormányzat részére, Ipolydamásd, Ipolytölgyes, Letkés, Kóspallag, Márianosztra települések belterületi csapadékvíz elvezetésére vonatkozó műszaki tervek elkészítéséhez.
Kérelmező 2007. március 6-án nyújtott be jogorvoslati kérelmet, melyet a Döntőbizottság felhívására kiegészített. A hiánypótlást követően az eljárás megindítására 2007. március 21-én került sor. Írásbeli és tárgyalási nyilatkozataival pontosított kérelmében kérte a jogsértés megállapítását. Álláspontja szerint ajánlatkérő jogsértően módosította a II. r. kérelmezettel megkötött szerződését, mivel annak törvényi előfeltételei nem teljesültek, ezért ajánlatkérő megsértette a Kbt. 303. §-át.
Álláspontja szerint már a szerződéskötéskor előre látható volt, hogy a nyertes ajánlattevő nem lesz képes teljesíteni a szerződést az általa megajánlott határidőre. Ennek alátámasztására előadta, hogy a nyertes által vállalt határidőig a megvalósíthatósági tanulmány sem készült el, és a Szob Város tervei nélkül lett elindítva az elvi vízjogi engedélyezési eljárás. Ez utóbbi állítása igazolására a kérelméhez csatolta az I. fokú vízügyi hatóságnál 2007. január 31-én a kérelmező iratbetekintése tárgyában felvett jegyzőkönyvet, amelyben a kérelmező e vonatkozásban tett nyilatkozatát rögzítették. Ezt támasztja alá a kiadott elvi vízjogi létesítési engedély is, amelyben Szob városa nem szerepel.
Kérelmező álláspontja szerint az ajánlati felhívás és a szerződés alapján a következő tervezési feladatokat kellett elvégezni:
1. Elvi vízjogi engedélyes tervek elkészítése csak a magyar oldali hat település felszíni vízelvezetésére vonatkozóan és a tervek benyújtása engedélyeztetésre.
2. Csak a magyar oldali hat település felszíni vízelvezetésre vonatkozó elvi vízjogi engedély alapján véglegesíthető, minden negyedév utolsó hónapjában zsűriztethető megvalósíthatósági tanulmány elkészítése és benyújtása jóváhagyásra 2006. december 1-jéig, majd a tanulmány 2006. IV. negyedévi megvédése – a 104/1998 (V. 22.) Korm. rendeletben foglaltak szerint.
3. A 2. pont szerinti magyar oldali megvalósíthatósági tanulmány kibővítésével összesített megvalósíthatósági tanulmány elkészítése, beledolgozva két szlovák település szennyvízcsatornázását és négy szlovák település szennyvíztisztítását a szlovák szakmai partner adatszolgáltatása alapján.
4. A 2. pont szerinti magyar oldali megvalósíthatósági tanulmány elfogadtatása után a felszíni vízelvezetési létesítési vízjogi engedélyes tervek véglegesítése csak a magyar oldali hat településre és benyújtása engedélyeztetésre legkésőbb 2007. január 20-ig.
Kérelmező szerint a tervező nem készült el a feladattal a vállalt határidőben, és ez előre látható volt, a teljesítési határidő vállalásánál nem vette figyelembe a szükséges hatósági engedélyeztetés és a megvalósíthatósági tanulmány elbírálásának átfutási idejét. A tervezői késedelem indokolta szerinte a támogatási szerződés módosítását is.
A tervező késése miatt álláspontja szerint nem alkalmazható a különös szerződéses feltételek 24. oldalán levő 4.1. pont alatti mentesség, mert a hatósági eljárás részét képező megvalósíthatósági tanulmány bírálatára a befejezési határidő leteltéig a hatóságnak nem volt lehetősége, és ezt követi még a vízjogi engedélyezési eljárás is. Kérelmező részletesen kifejtette, hogy a MÉDI a megvalósítandó beruházás természetes mértékegységeihez kötött egységáras adataiból (hektár és méter) számítva a nyertes által vállalt, a 2007. január 25-ére kiírt határidőhöz képest 5 nappal korábbi teljesítés irreális volt. Az MMK ajánlása alapján az engedélyes tervek elkészítésének minimális időtartama 97 nap, ezt még meg kell növelni a különleges szerződéses feltételek 3.2. pontjában meghatározott 8 napos észrevételezési határidővel, az esetleges kiegészítés, áttervezés további 3–4 napot igényelhet. Ezzel kimerült a teljesítésre ajánlott időtartam. A MÉDI ajánlások a hatósági engedélyeztetés időtartamát nem tartalmazzák, pedig a szerződés alapján ez is a tervező feladatát képezi. Álláspontja szerint ebből az következik, hogy a 112 napos teljesítési határidőbe sem a megvalósíthatósági tanulmány elkészítése, sem pedig az engedélyeztetés nem fért bele. Megjegyzi, hogy a szerződés ezeket a határidőket nagyvonalúan kezeli, nem határozta meg azt, hogy a tervező mikor nyújthatja be a számlákat.
Kérelmező sérelmezte a szerződés módosításáról közzétett hirdetmény tartalmát a tekintetben is, hogy abban az ajánlatkérő a kérelmezőt nevezte meg a módosításra okot adó körülmények előidézőjeként. Tárgyalási nyilatkozatában az eredeti kérelmében előterjesztett kifogását önálló kérelmi elemként jelölte meg, és a Kbt. 303. §-a alapján e vonatkozásban is jogsértés megállapítását kérte. Indoklása szerint a szerződés módosításáról közzétett hirdetmény 4.c pontjában megjelölt indok hamis állítást tartalmaz, a szerződés módosításának indoklása hamis tényeken alapul. A tervezettnél hosszabb elvi vízjogi engedélyezési eljárás oka nem a kérelmező beavatkozásának következménye. Szerinte kérelmezőnek nem róható fel a hatósági eljárás elhúzódása, az elvi engedélyezési eljárásban mint részt nem vevő harmadik személy csak iratbetekintési jogosultsággal rendelkezett, ebből következően nem akadályozta meg – és erre lehetősége sem volt – az elvi engedélytervek tervezési munkáit, sem a megvalósíthatósági tanulmány készítését, sem az elvi vízjogi engedélyezési eljárást. Kérelmező rámutat arra, hogy az engedélyezési eljárást a vízügyi hatóság nem függesztette fel. Kérelmező közölte, hogy a vízügyi hatóságtól – kérésére – azt a tájékoztatást kapta, hogy az elvi vízjogi engedélyezési eljárás és a kérelmező iratbetekintésével kapcsolatos eljárás párhuzamosan folytak. Kérelmező az iratokhoz csatolta a hatóság tájékoztatását tartalmazó KTVF 726–10/2007. ügyiratszámú levelet. Kérelmező szerint a szerződés módosításának jogsértő jellege, a Kbt. 303. §-nak megsértése arra is alapítható, hogy amennyiben a hirdetmény 4.c) pontjában megjelölt indok nem megalapozott, a hirdetményből nem ismerhető meg a szerződés módosítás valódi indoka, ebben az esetben nem tekinthető megindokoltnak a módosítás.
A Döntőbizottság 2007. április 10-én tájékoztatta arról a feleket, hogy a Kbt. 334. § (1) bekezdése alapján hivatalból eljárva vizsgálja, hogy az ajánlatkérőn kívül az Aqua Construct Zrt. mint nyertes ajánlattevő a közbeszerzési eljárást lezáró szerződés módosítása során megszegte-e a Kbt. 303. §-ban foglaltakat.
Ajánlatkérő írásbeli és tárgyalási nyilatkozataiban kérte a jogorvoslati kérelmet mint megalapozatlant elutasítani. Indoklásában előadta, hogy a szerződés módosítására a Kbt. 303. §-ával összhangban került sor. A csatolt iratokból megállapítható, hogy a tervező a szerződés I. ütemét megfelelő határidőben teljesítette, a megvalósíthatósági tanulmány is elkészült 2006. november 30-ig. A szerződéskötést követően, a szerződéskötéskor előre nem látható ok következett be: több mint 2 hónappal az elvi vízjogi engedélyezési eljárás, és három hónappal a megvalósíthatósági tanulmány elbírálása elhúzódott, ezért a többi ütemet nem lehetett az eredeti határidőkben teljesíteni. Ez a körülmény az ajánlattevőként szerződést kötő fél lényeges jogos érdekét sértette, tekintettel a késedelmi kötbérre.
Ajánlatkérő tárgyalási nyilatkozatában előadta, hogy az ajánlati felhívás, a dokumentáció és a szerződés alapján a nyertes ajánlattevőnek a 4 szlovák település tekintetében csak a csapadékvíz csatornahálózatra kellett a megvalósíthatási tanulmányt elkészítenie, és a magyar települések tekintetében kérte az elvi vízjogi engedélyezési és a végleges vízjogi létesítési tervdokumentáció elkészítését, mind a szennyvízcsatorna-, mind a csapadékvíz elvezetés tekintetében. Nem volt kifejezett előírás a felhívásban vagy a dokumentációban arra vonatkozóan, hogy hogyan kell a szlovák és a magyar nyertes tervezőnek a munkáját összehangolni. Ajánlatkérő elvárása csupán az volt, hogy a nyertes ajánlattevő az ajánlatban, illetve a szerződésben az általa megadott teljesítési határidőket az általa megadott ütemezés szerint végezze el, és az előírt dokumentációt készítse el. Közölte, hogy az eredeti szerződésben a felek rögzítették, hogy a teljesítési határidők a közigazgatási hatósági eljárási határidőkhöz igazodnak. Önmagában a hatósági engedély kiadásának az elhúzódása nem indokolta volna a szerződés írásbeli módosítását, mivel a feleknek erre jogszerű lehetősége volt a szerződéses megállapodásuk alapján. Az írásbeli módosítás alapvető indokát abban jelölte meg ajánlatkérő, hogy az eredeti 3 részszámla helyett további részszámlák benyújtásának lehetőségét adta meg a nyertes ajánlattevő részére, és ezek igazodtak a részekre bontott teljesítési ütemekhez, ugyanakkor külső és előre nem látható körülmények következtében – a hatósági eljárás elhúzódása, illetve a kérelmező a hatósági eljárásba való beavatkozása, a szlovák tervezőpartner teljesítési határideje nem igazodik az előre megállapított teljesítési ütemhez – a szennyvíz-, illetve a csapadékvíz elvezetéssel kapcsolatos tervdokumentáció és megvalósíthatósági tanulmány készítése időben és tárgyban is elvált egymástól. A 2006. október 13-i egyeztetésre a II. r. kérelmezett mind a 6 magyarországi település szennyvíz- és csapadékvíz elvezetésére vonatkozóan az elvi vízjogi engedélyezési tervdokumentációt elkészítette és az ajánlatkérőnek azt egyeztetésre benyújtotta. Ajánlatkérő és a II. r. kérelmezett megállapodott arról, hogy a tervező csak 5  településre nyújtotta be a tervdokumentációt engedélyezésre, Szobét nem kellett benyújtania. A megvalósíthatósági tanulmány kötelező tartalmi elemei a szerződés címlapján szerepelnek, és ez megegyezik az ajánlati felhívás II.2.1) pontjában meghatározott tárggyal és az ajánlati dokumentáció III. kötetének (1) bekezdésével. „Szennyvízelvezetési infrastruktúra és belterületi csapadékvíz elvezetési infrastruktúra kiépítése céljából a beruházáshoz szükséges megvalósíthatósági tanulmány (a hat magyar és négy szlovák település közigazgatási területére), valamint engedélyes tervdokumentációk elkészítése (a hat magyar település közigazgatási területére)”. A szlovák települések vonatkozásában ez azt a kötelezettséget foglalta magában, hogy az onnan érkező vizek magyarországi kezeléséről is szólnia kellett a megvalósíthatósági tanulmánynak. Mivel 2006. október 6-án a szlovák fél közölte, hogy a szlovák oldalon a belterületi csapadékvíz elvezetés megoldott, emiatt erről végül nem kellett szólnia a megvalósíthatósági tanulmánynak. Ajánlatkérő közölte, hogy a szerződésben szereplő műszaki ütemterv 5. pontja nem részletezi ilyen alapossággal a megvalósíthatósági tanulmány kötelező tartalmát.
A hatósági elvi engedélyezési eljárás elhúzódásának előre nem láthatóságának alátámasztásaként ajánlatkérő becsatolta a hatósági eljárásban keletkezett iratokat, így az egyes szakhatósági megkereséseket és a szakhatóságok állásfoglalását. Közölte, hogy a vízügyi hatóság 2006. október 30-ai kelettel szakhatóságként megkereste az ÁNTSZ illetékes szervezeti egységét és a Kulturális Örökségvédelmi Hivatalt. Ugyanezen a napon hiánypótlást küldött a II. r. kérelmezettnek az eljárási díj megfizetésére, saját meghatalmazásának megküldése és a Szob gesztori pozícióját igazoló irat megküldése érdekében. Ajánlatkérő rámutatott arra, hogy II. r. kérelmezett hiánypótlási kötelezettsége nem a szakmai, vagy szakhatósági döntések meghozatalához szükséges iratokra vonatkozott, melyet az is bizonyít, hogy a hiánypótlási felhívás kiküldésének napján a hatóság már érdemi eljárási cselekményeket is végzett. Ajánlatkérő kiemelte, hogy amennyiben a hiánypótlás meg is akasztotta volna az eljárást, a Kbt. 303. §-ból nem következik az, hogy az előre nem látható ok nem eredhet a felek mulasztásából.
A vízügyi hatóság 2006. november 22-én szakhatóságként megkereste a Közép-Duna-völgyi Környezetvédelmi és Vízügyi Igazgatóságot is, továbbá 2006. december 21-én a Fővárosi és Pest Megyei Növény és Talajvédelmi Szolgálatot. Ajánlatkérő megjegyezte, hogy a II. r. kérelmezett által a hiánypótlás alapján beadandó iratok között nem volt olyan, melynek hiánya akadályozta volna e két utóbbi szakhatóság véleményének akár a megkérését, akár a válasz megadását. Ajánlatkérő álláspontja szerint annak, hogy a négy szakhatóságot a vízügyi hatóság nem egy időben kereste meg, nem volt olyan szakmai indoka sem, hogy a később megkeresett szakhatóság véleményéhez egy másik szakhatóság előzetes véleménye kellett volna. A szakhatóságok a válaszaikat a következő időpontokban adták meg: az ÁNTSZ 2006. november 15-én, a Kulturális Örökségvédelmi Hivatal 2006. december 11-én, a Vízügyi Igazgatóság 2007. január 5-én, a Fővárosi és Pest Megyei Növény és Talajvédelmi Szolgálat 2007. január 19-én. Ajánlatkérő szerint amennyiben a vízügyi hatóság minden szakhatóságot a kérelem 2006. október 19-i érkezését követően azonnal, egyidejűleg megkeresett volna, akkor a legkésőbbi válasz is megérkezett volna 2006 decemberében és az eljárást be lehetett volna fejezni a jogszabály szerinti 60 nap alatt. A felek nem láthatták előre a szerződéskötéskor, hogy ez nem így fog történni.
A szerződésmódosítás a teljesítési határidőt módosítja, és a módosításra akkor került sor, mikor egyértelművé vált, hogy az eredeti ütemezés az elvi vízjogi engedélyezési eljárás elhúzódása miatt nem tartható. Az eredetileg megállapított műszaki ütemterv első 6 pontját nem érintette a módosítás. Ajánlatkérő megjegyezte, hogy a szerződés nem módosítása nem ütközik a Kbt. szabályaiba. A régi ütemterv 7., 8. és 9. pontjai helyére került be az új 7.–13. pont, ebben szerepelnek már a szakági megbontások is. Ajánlatkérő lényeges jogos érdeksérelme az eredeti szerződéses feltételekben abban állt, hogy a támogató felé elszámolással tartozik, hogy a támogatóval egyeztetett teljesítési határidőket betartja-e. Ajánlatkérő az esetleges módosításokat köteles a támogató felé írásban kezdeményezni és megindokolni. Ajánlatkérő közölte, hogy a támogatási szerződés módosítását e tárgyban 2007. január 29-én kezdeményezte, és kérte a 2007. február 28-i projekt befejezési határidőt 2007 augusztus hónapjára módosítani. A módosítás indokaként a következőt jelölte meg: „A határvízi területet is érintő megvalósíthatósági tanulmány szakhatósági engedélyeztetése során a szokásos időtartamot lényegesen meghaladó időterjedelem alakult ki”. A támogató a kezdeményezést elfogadta, és a felek a támogatási szerződést 2007. február 27-i keltezéssel módosították. A módosítás a szerződés 4.5. és 6.2.2. pontját érintette, eszerint a projekt befejezésének új határideje 2007. augusztus 31. Ajánlatkérő a fenti tényeket igazoló iratokat becsatolta, és közölte, hogy a támogatási szerződés módosítása iránti kérelmet a közbeszerzési eljárásban kötött szerződés módosítása alapozta meg. A támogatási szerződés módosításának elmaradása ajánlatkérő érdekeit sértette volna, a rá nézve hátrányos jogkövetkezmények alkalmazhatósága miatt.
A szerződés módosításának indokaként megjelölt kérelmezői közrehatás vonatkozásában ajánlatkérő előadta, hogy a vízügyi hatóság KTVF 50994-10/2006. számú leveléből azt a következtetést vonta le, hogy addig, amíg a kérelmező ügyféli jogosultságaival – nyilatkozattétel, illetve az iratbetekintés – nem él, addig nem kerülhet sor az engedély kiadására, mivel a kérelmező eljárásba történő bejelentkezését a hatóság elfogadta, és az iratokba való betekintést engedélyezte. Ajánlatkérő álláspontja szerint ezért tolódott ki az engedély kiadásának ideje. Ajánlatkérő közölte, hogy az elvi vízjogi engedélyezési eljárást a vízügyi hatóság a Ket. szabályai szerint nem függesztette fel. Közvetett módon a kérelmező beavatkozásának következménye volt az is, hogy a feleknek a számlázási ütemtervet is módosítaniuk kellett, mivel az egyes teljesítési és részteljesítési határidők változásához kellett igazítani a számlázási ütemezést. A kérelmező által 2006. november 22-én a vízügyi hatósághoz előterjesztett kérelmében már utalt a lehetséges szerzői jogi problémára, mely felvetette a szerzői jogi vizsgálat szükségességét, és ez befolyásolhatta az eljárás időtartamát. Ajánlatkérő utalt arra is, hogy az utolsó szakhatósági állásfoglalás megérkezése és az engedély kiadása között csaknem egy hónap telt el, ráadásul ebben az időszakban zajlott a kérelmező ügyfélkénti bevonásáról szóló döntés visszavonása (2007. január 29.) részére az iratbetekintés engedélyezése (2007. január 31.)
A szerződés módosításának hirdetményben megjelölt indokával kapcsolatos kérelmi elem vonatkozásában ajánlatkérő előadta, hogy álláspontja szerint külön kell választani a szerződésmódosítás jogszerűségét és a hirdetmény teljességét. A hirdetmény részletesebb szabályai a Kbt. 307. § (1) bekezdése alapján a közbeszerzési és tervpályázati hirdetmények, bírálati összegezése és az éves statisztikai összegezések mintáiról szóló 2/2006. (I. 13.) IM rendelet (a továbbiakban: IM rendelet) 11. § (1) bekezdése és 16. melléklete tartalmazza. Az IM rendelet 22. sz. melléklete szerinti kitöltési útmutató nem tartalmaz külön rendelkezést a 16. sz. melléklet 4.c) pontjával kapcsolatosan. Szerinte a vonatkozó szabályozásból csak az következik, hogy a hirdetményben indokolásnak kell szerepelnie a módosítással kapcsolatban. Nem írja elő sem a Kbt., sem az IM rendelet, hogy az indoknak teljes körűnek kell lennie, vagy a hirdetménynek az összes indokot tartalmaznia kell. Ajánlatkérő rámutat arra, hogy jelen esetben a hirdetmény tartalmazza a módosítás indokát: a hatósági eljárás jelentősen elhúzódott és tartalmazza azt is, hogy az ajánlatkérő szerint mi volt az elhúzódás oka. A Kbt. 3. §-ban meghatározott kiterjesztő értelmezés tilalmára tekintettel, a teljes körű indokolás hiánya miatt, vagy az indokolással összefüggően megjelölt, a módosításra okot adó, és annak fennállását és előre nem látható voltát nem cáfoló körülmények miatt csak akkor lehetne jogsértő a hirdetmény tartalma, ha a Kbt. vagy az IM rendelet kifejezetten teljes körű indokolást írna elő. Mivel a hirdetmény tartalmaz indokolást az megfelel a vonatkozó előírásoknak.
Ajánlatkérő álláspontja szerint a módosítás jogszerűségének érdemi vizsgálata során nemcsak azokat az indokokat kell vizsgálni, melyek a hirdetményben szerepelnek, hanem a ténylegesen bekövetkezett összes körülményt. Csupán abból az okból, hogy az indok nem szerepelt a hirdetményben nem lehet a jogsértést a Kbt. 303. § alapján megállapítani. Erre tekintettel ajánlatkérő kérte, hogy a Döntőbizottság a szerződésmódosítást ne csak a szerződésmódosításról szóló hirdetményben szereplő indokok, hanem az összes körülmény tükrében vizsgálja meg és ennek alapján állapítsa meg, hogy a módosítás a Kbt. 303. § szerinti feltételei megállapíthatóak-e.
II. r. kérelmezett, az Aqua Construct Zrt. álláspontja szerint a kérelem részben megalapozatlan, részben elkésett, és kérte annak elutasítását, az elkésett elem tekintetében a jogorvoslati eljárás megszüntetését.
Kérelmezett álláspontja szerint a 2007. január 17-ei szerződésmódosításról szóló hirdetmény valótlan tartalmával kapcsolatos jogsértés megállapítására irányuló kérelem elkésett.
A kérelem 2007. március 5-én kelt és ebben a beadványban a hirdetményre vonatkozóan a kérelem utalást sem tett. A 2007. március 12-én kelt, hiánypótlás keretében kiegészített beadvány már tesz említést a hirdetményről, de ezzel kapcsolatosan kérelmet nem terjesztett elő. A hirdetmény jogsértő tartalmával kapcsolatos kérelem első ízben a 2007. május 9-ei jogorvoslati tárgyaláson hangzott el a jogvesztő határidőn túl.
II. r. kérelmezett kéri a jogorvoslati eljárás megszüntetését a kérelem e része vonatkozásában.
Álláspontja szerint a jelen eljárás tárgya kizárólag annak vizsgálata, hogy a 2007. január 17-én létrejött szerződésmódosítás a Kbt. 303. §-ba ütközik-e. A jelen eljárásnak nem lehet tárgya sem az ajánlati felhívás, sem az elbírálás, sem a szerződéskötés. Különösen tekintettel arra, hogy a Döntőbizottság ezen kérdések tárgyában már a D.63512006. számú jogorvoslati eljárásban elkésettnek minősítette kérelmező előadását.
Érdemben előadta, hogy a szerződés megkötését követően számos olyan körülmény merült fel, melyek a szerződések megkötésekor nem voltak előre láthatóak. Ezek egy része már 2007. január 17-e előtt is indokolták volna a szerződés módosítását. A szerződésmódosítás kiinduló pontja az elvi vízjogi engedélyezési eljárás és ebből következően a megvalósíthatósági tanulmány hatósági bírálati eljárásának elhúzódása volt. Emiatt a szerződő felek a legcélszerűbb és leggazdaságosabb módot választva, és a szerződő felek érdeksérelmét kiküszöbölve a szerződést úgy módosították, hogy az eredeti műszaki ütemezést további elemekre bontották és az eredetileg is a műszaki ütemtervre épülő számlázási ütemtervet a módosított műszaki ütemtervhez igazították. Szerinte alaptalan a kérelmező azon állítása, mely szerint a nyertes ajánlattevő által vállalt rövid határidő miatt a szerződésmódosítás szükségessége már annak megkötésekor előre látható lett volna. A munka elvégzésének a kezdő időponttól a befejezésig terjedő időtartama az ajánlati felhívásban valamennyi pályázó számára egyformán adott feltétel volt. Egyik ajánlattevő sem vállalhatott más határidőt, de minden ajánlattevő vállalt előteljesítést. Álláspontja szerint a jelen eljárásban nem releváns kérdés, hogy az ajánlati felhívásban megadott teljesítési időtartam reális volt-e, a nem vitatottan feszített ütemezés szerint a kiírt és a nyertes ajánlattevő által vállalt határidő nem volt irreális, azaz ezzel összefüggésben a határidő módosítás szükségességét nem lehetett előre látni. II. r. kérelmezett szerint az elvi vízjogi engedélyezési eljárás gyors lefolytatása esetén – ha a hatóság nem meríti ki a 60 napos ügyintézési határidőt – az elvi vízjogi engedély már november elejére is rendelkezésre állhatott volna, és december 1-ig a megvalósíthatósági tanulmány is bírálatra előterjeszthető lett volna. Még 60 napos ügyintézési határidő esetén is elegendő idő állt volna a rendelkezésre a megvalósíthatósági tanulmány elbírálására és a vízjogi létesítési engedélyes tervek vállalt határidőben történő elkészítésére.
Rögzíti, hogy a szerződés tárgyát képező feladat egymásra épülő, és egymástól függő ütemekből állt, az előző ütem megvalósulása szükséges ahhoz, hogy a következő teljesülhessen.
Az eljárás elhúzódásának oka nem változtat azon a tényen, hogy az elvi vízjogi engedélyezési eljárás az ütemezés szerinti 60 nap helyett már a szerződésmódosítás időpontjában is több mint 90 napja tartott, végül 120 nap után fejeződött be és ez nem volt előre látható. Már 2007. január 17-én az is látható volt, hogy a megvalósíthatósági tanulmány a 2006. decemberi bírálati időszakból az elvi vízjogi engedély hiányában kicsúszik, és csak a következő év március 1-jei bírálati időszakban lesz elbírálható.
Közölte, hogy a szerződésmódosítást kiváltó ok elsődlegesen az volt, hogy az elvi vízjogi engedélyezési eljárás a szerződés szerinti ütemezésben előirányzott 60 nap alatt, illetve a szerződésmódosítás időpontjáig eltelt több mint 90 nap alatt sem fejeződött be és azzal kellett számolni, hogy az engedélyezési eljárás még több időigénnyel jár. Ebből következően a megvalósíthatósági tanulmány bírálata sem történik meg az ütemezés szerinti 2006. december 15-i határidőre, hanem az is tovább húzódik. II. r. kérelmezett 2006. december 18-án kelt levelében tájékoztatta ajánlatkérőt, hogy a január 20-ai véghatáridő betarthatatlanná vált. A módosítás hiánya sértette volna a kötbérterhes teljesítési határidőkkel szerződő tervező érdekeit és sértette volna az ajánlatkérő érdekeit is, mert a vonatkozó finanszírozási szerződése értelmében a tervezővel kötött szerződésnek a finanszírozással összhangban kell lennie. Sérelmesnek tartotta, hogy az ajánlatkérő és a kérelmező között folyamatban lévő jogvita közvetett módon azt eredményezte, hogy elhúzódtak az engedélyezési eljárások, és többletmunkát kellett végeznie azonos vállalkozási díjon. Az eredetileg tervezett időpontnál, tehát a január 20-ához képest 60 napon belüli időpontnál jóval később fog tudni számlázni, természetesen a teljesítése is ezen határidőkkel meghosszabbodik. Közölte, hogy a szerződésmódosításban kialakított új ütemezés a teljesítést szabdalja kisebb részekre az eredetileg vállalt méretekhez képest, és ehhez igazítja a részszámlák kiállításának az idejét is. Ez gyakorlatilag a II. r. kérelmezett oldalán felmerülő sérelmes helyzetet, és a többletköltségeket némileg kompenzálja.
II. r. kérelmezett hangsúlyozta, hogy a szerződő felek részéről csak feltételezés volt az, hogy az elvi engedélyezési eljárás elhúzódása, és az engedély kiadásának késedelme a kérelmező beavatkozásának következménye. A szerződés módosításának elsődleges indoka nem a kérelmező magatartása volt, de a felek a vízügyi hatóság KTVF 5099410/2006. számú levele alapján azt a következtetést vonták le, hogy a kérelmező késlelteti az engedély kiadását. Előadta, hogy a kérelmező az általa korábban készített és engedélyeztetett vízjogi létesítési engedélyes tervdokumentációval kapcsolatos szerzői jogainak védelme érdekében kérte az iratbetekintés jogát a vízügyi hatóságtól. Ilyen esetekben a szerzői jogi sérelem lehetőségével kapcsolatos előzetes hatósági vizsgálat lefolytatása kötelező, és ez a törvényes eljárás keretei közé tartozik. A hatóságnak előzetesen azt kellett tisztáznia, hogy a kérelmező szerzői jogosítványai sérültek-e annak kapcsán, hogy a kérelmezett benyújtotta az elvi vízjogi engedélyezési tervdokumentációját. Miután elbírálást nyert, hogy erre nem került sor, ezek után folytathatta a hatóság a tervdokumentáció elbírálását, hiánypótlás kibocsátására nem került sor, további akadálya már nem volt annak, hogy a hatóság kiadja az engedélyt. A szerzői jogi kérdések tisztázása szerinte meghosszabbítja az elvi engedélyezési eljárás idejét, leterheli a hatóságot. II. r. kérelmezett közölte, hogy nem a kérelmező beavatkozásának a következménye az, hogy az ajánlatkérővel megkötött módosításában az új ütemezés szerint a szennyvíz-, illetve a csapadékvíz elvezetés tekintetében a munkákat és az ehhez kapcsolódó teljesítéseket a felek megbontották.
II. r. kérelmezett írásban és a jogorvoslati tárgyaláson is úgy nyilatkozott, hogy az elvi vízjogi engedélyezési eljárás során a vízügyi hatóság hozzá mint tervezőhöz hiánypótlási felhívást nem intézett, és ez álláspontja szerint azt igazolja, hogy nem merült fel olyan, a tervező érdekkörébe tartozó körülmény, amely a hatósági ügyintézés elhúzódását előidézhette volna.
Az eljárás elhúzódása mellett felmerült még egy körülmény is, amely a szerződés megkötését követően állt elő és ezt célszerűen kezelni kellett a szerződésmódosítás során.
Szlovák oldalon csapadékvíz elvezetés kérdése megoldott, ennek következtében a szlovák oldali csapadékvíz befogadóba történő elvezetését a tervezőnek a megvalósíthatósági tanulmányban nem kell megoldania, azaz a tanulmányban a szlovák oldallal érdemben csak a szennyvíz vonatkozásában kell foglalkozni.
A szlovák tervezők tervezési határideje későbbi 2006. október 31., mint a magyar tervezőké, és ez akadályozza a magyar tervező munkáját mindazon munkarészek esetében, ahol a szlovák tervező terveire, számításaira, illetve a szlovák hatóságok állásfoglalására van szükség.
A fenti, a szerződéskötést követően előállt, a munka szlovák oldali összefüggéseit érintő új körülmények gyakorlati következménye az volt, hogy a szennyvízzel kapcsolatos munka befejezését a szlovák oldali tervek, számítások, hatósági állásfoglalások késedelme akadályoztatta, de ez az akadályoztatás a csapadékvízzel kapcsolatos munka vonatkozásában Szob városának kivételével – ahol az egységes szemlélet jegyében a csapadékvíz elvezetés végső megoldásával a szlovák oldali terveket, számításokat, hatósági állásfoglalást be kellett várni – nem állt fenn.
Annak érdekében, hogy az öt magyar település vonatkozásában az akadályoztatással nem érintett csapadékvíz szakág munkálatai további indokolatlan késedelmet ne szenvedjenek, a felek a módosított ütemtervben az ütemeket tovább bontották csapadékvízre, illetve a szennyvízre vonatkozó megvalósíthatósági tanulmányra, vízjogi létesítési engedélyezési tervekre. II. r. kérelmezett közölte, hogy a szennyvízelvezetéssel kapcsolatosan nem volt feladata a szlovák oldali műszaki tartalom feldolgozása, nem voltak ezzel összefüggésben tervezési feladatai. A megvalósíthatósági tanulmányban a szlovák tervekben kidolgozott műszaki modellt kizárólagosan gazdaságossági számításoknál, a költségkalkulációnál kellett figyelembe vennie, ezért volt szükséges az, hogy a szlovák elvi engedély rendelkezésre álljon. A II. r. kérelmezett által elkészítendő megvalósíthatósági tanulmány elkészítésének tehát előfeltétele volt a szlovák elvi engedélyek rendelkezésre állása. II. r. kérelmezett becsatolta az illetékes szlovák vízügyi igazgatóság 2007. március 21-i keltezésű előzetes állásfoglalását, amelyben a magyar társhatóságot a II. r. kérelmezett által készített magyar oldali megvalósíthatósági tanulmányhoz kapcsolódóan kialakított álláspontjáról tájékoztatja.
II. r. kérelmezett előadta, hogy az ajánlati felhívásban a beszerzés tárgyában nem volt meghatározva konkrétan, hogy milyen településekre vonatkozóan mikor, milyen tanulmányterveket kell elkészíteni, erre utalás csak a dokumentációban szerepel. A szerződés Különös szerződési feltételek 4.1. pontja alapján biztosított volt a szerződő feleknek az a lehetőség, hogy a hatósági engedélyezési eljárások időtartamával meghosszabbodjon a nyertes ajánlattevő által vállalt teljesítési határidő. Ez vonatkozik arra az esetre, ha hatóság késedelmesen adja meg az engedélyt, vagy a hatósági eljárás túlságosan elhúzódna ahhoz, hogy az ütemtervbe beépíthető legyen. Ez a körülmény a nyertes ajánlattevőn kívül álló oknak minősül, nem eredményez szerződésszegést, erre külön írásos módosítást nem is szükséges átvezetni a szerződésben. II. r. kérelmezett szerint nemcsak matematikailag volt arra lehetőség, hogy az általa vállalt teljesítési ütem szerint elvégezze a feladatát, hanem maga az engedélyezési eljárások, illetve maga a tervkészítés folyamatában is építhetőek be olyan lépések, amelyek a munkavégzést, illetve a tervkészítést felgyorsíthatják. Rámutatott arra, hogy a megvalósíthatósági tanulmány elbírálásra való benyújtásának nem előfeltétele az elvi engedély megléte, az elvi engedély csak a tanulmány elbírálásának a feltétele. Nem vitatottan a 2006. december 18-i levelének elküldésének időpontjában még nem volt kiadva az elvi vízjogi létesítési engedély, és nem került sor a megvalósíthatósági tanulmány elbírálására. Ebben az időpontban II. r. kérelmezett még nem ismerte a hatósági ügyintézés késedelemének az okát, csak azt tudta, hogy a határidő módosítása szükséges. Álláspontja szerint erre írásbeli módosítás – fenti szerződéses kikötésük alapján – nem volt szükséges, azonban elfogadta ajánlatkérőnek azon érvelését, hogy a támogatási szerződés módosításához szükséges a szerződésnek is az írásos módosítása a megfelelő dokumentálhatóság érdekében. Ezen alkalommal II. r. kérelmezett javasolta annak rögzítését, hogy a határidő módosítására rajta kívülálló okokból kerül sor.
II. r. kérelmezett előadta, hogy a szerződésmódosítás a következő módosításokat tartalmazza:
– A megvalósíthatósági tanulmányt és annak bírálatát, valamint a vízjogi létesítési engedélyterveket két szakágra bontotta, miután ekkor már ténykérdés volt, hogy a szlovákiai tervezésre irányadó, eltérő határidő miatt akadályoztatás lépett fel. Ezek az akadályok azonban nem, vagy kisebb mértékben érintették a csapadékvíz elvezetésre vonatkozó munkát. A csapadékvíz elvezetésre vonatkozó munkarészek visszatartása addig, míg a szennyvízre vonatkozó munkarészek feltételei nem teljesülnek, sértette volna az ajánlatkérő érdekeit. A szakági bontás tükröződik a módosított műszaki ütemterv 7–13. pontjában, ugyanis a módosítás a még hátralévő munkafázisok mindegyikét csapadékvízre, illetve szennyvízre bontva tartalmazza.
– A véghatáridő eredetileg 2007. január 20. volt, melynek műszaki tartalma az eredeti ütemterv 8. és 9. pontja szerint vízjogi létesítési engedélyek elkészítése és a hatósághoz történő benyújtása volt. A módosításban a 2007. január 20-ai véghatáridő módosult, a szakági bontást követve, a hatósági eljárások aktuális állására és a szerződés különös feltételek 4.1. pontjára is figyelemmel április 6-ai és április 20-ai határidőre. Emellett szintén a hatósági eljárások aktuális állására tekintettel a felek módosították, a hatósági eljárások befejezésére az eredeti ütemtervben prognosztizált időpontokat (a megvalósíthatósági tanulmányterv bírálata 2006. december 15. helyett 2007. február 15., illetve március 14.)
A módosítás a műszaki ütemtervbe beépített egy 12. és 13. pontot is, melyek a jelen ügy szempontjából nem relevánsak, azok a vízjogi, létesítési engedélyek kiadásának prognosztizált időpontját tartalmazzák. A számlázási ütemterv a műszaki ütemterv fázisaira épült, ebből következően a műszaki ütemterv módosítása miatt a számlázási ütemtervet is hozzá kellett igazítani a műszaki ütemtervhez. Az eredeti számlázási ütemterv arra épült, hogy a tervező a munka elvégzése után a kiírás szerint figyelembe vett eljárási határidők lejárta után a számláját kiállíthatja, és a szerződésben vállalt fizetési határidő figyelembe vételével munkájának díjához hozzájut. Ehhez képest a tervező érdekeit sértette, hogy a rajta kívül álló okból elhúzódó hatósági eljárások miatt az elvégzett munka díjának esedékessé válására az eredetileg ütemezett időtartamot lényegesen meghaladó időt kelljen várnia. A műszaki ütemterv szakágankénti bontása indokolta azt, hogy a számlázási ütemterv is ezt kövesse, ellenkező esetben a műszaki és számlázási ütemterv nincs összhangban, és ez mindkét fél érdekeit sérti.
2007. március 19-én – 30 napos helyett – mintegy három és fél hónapos ügyintézési határidő alatt született meg a csapadékvíz elvezetésére vonatkozó megvalósíthatósági tanulmány bírálata. II. r. kérelmezett álláspontja szerint a két eljárás kezdeményezése határidőben megtörtént, az pedig, hogy az eljárások időtartama a tervezett időtartam többszörösét vette igénybe, nem lehetett a szerződéskötéskor előre látni, így a szerződés valamely, illetőleg mindkét fél érdekeit súlyosan sértette.
A Döntőbizottság 2007. április 6-án tájékoztatást kért a vízügyi hatóságtól arról, hogy az elvi vízjogi engedélyezési eljárásban a kérelmező részt vett-e, és azt milyen minőségben tette meg, illetőleg az engedélyezési eljárás szokásos menetére kihatással volt-e a kérelmező esetleges részvétele az eljárásban. Tájékoztatást kért továbbá az elvi vízjogi engedély iránti kérelem benyújtásának időpontjáról, és tárgyáról.
A vízügyi hatóság 2007. április 23-án kelt, KTVF 726-9/2007. ügyiratszámú levelében tájékoztatást adott arról, hogy a II. r. kérelmezett az ajánlatkérő megbízásából 2006. október 19-én nyújtotta be az elvi vízjogi engedély iránti kérelmét a vízügyi hatósághoz. Az engedélyezési eljárást a Ket. és a Vgt. szabályai szerint folytatta le (hiánypótlás, szakhatóságok megkeresése). A kérelmező 2006. november 22-én kért iratbetekintést, amelyet a hatóság a KTVF 726-3/2007. ügyiratszámú végzésben engedélyezett a kérelmezőnek mint az eljárásban részt nem vevő harmadik személynek. Közölte, hogy „az elvi vízjogi engedélyezési és iratbetekintési eljárások párhuzamosan folytak. A Felügyelőség az elvi vízjogi engedélyezési eljárást a szokásos ügymenetnek megfelelően, a törvényi előírások szerint folytatta le.”
A Döntőbizottság az alábbi indokokra tekintettel megállapította, hogy a jogorvoslati kérelem részben alapos.
A Kbt. Ötödik része 46. címének szabályozása vonatkozik a szerződés módosítására és teljesítésére.
A Kbt. 316. § (2) bekezdése kimondja: A közbeszerzési eljárás alapján megkötött szerződéssel kapcsolatos jogvita – kivéve a szerződés 303. §-ba ütköző módosítása vagy 304. §-ba, illetőleg 306. § (2) bekezdésébe ütköző teljesítése miatti jogvitát –, illetőleg a közbeszerzési eljárással kapcsolatos polgári jogi igények elbírálása a bíróság hatáskörébe tartozik.
A Kbt. 318. § (2) bekezdése szerint a Közbeszerzési Döntőbizottság hatáskörébe tartozik a közbeszerzési eljárás alapján megkötött szerződés e törvénybe ütköző módosítása vagy teljesítése miatt indult eljárás lefolytatása.
A Kbt. 303. § szerint a felek csak akkor módosíthatják a szerződésnek a felhívás, a dokumentáció feltételei, illetőleg az ajánlat tartalma alapján meghatározott részét, ha a szerződéskötést követően – a szerződéskötéskor előre nem látható ok következtében – beállott körülmény miatt a szerződés valamelyik fél lényeges jogos érdekét sérti.
A Döntőbizottság jogi álláspontja szerint a Kbt. fenti 303. §-ának rendelkezéseiből egyértelműen megállapítható, hogy ebben a jogalkotó azt írta elő, hogy a közbeszerzési eljárás nyertesének a felhívás, a dokumentáció feltételei, valamint az ajánlatában tett vállalása alapján megkötött szerződésben foglaltaknak megfelelően kell teljesíteni. A Kbt. ezen szabályozásának az az indoka, hogy a közbeszerzési eljárásokban benyújtott ajánlatokra beáll az ajánlati kötöttség, mely nyílt eljárásban a Kbt. 77. §-a alapján az ajánlattételi határidő időpontjában következik be. Az ajánlatkérő a Kbt. 81. §-ának (1)–(3) bekezdése alapján a benyújtott és már kötött ajánlatokat vizsgálja meg olyan szempontból, hogy megfelelnek-e a felhívásban és a dokumentációban, a jogszabályokban meghatározott feltételeknek, és a Kbt. 91. § (2) bekezdése alapján a nyertes ajánlattevővel köthető meg a közbeszerzési eljárást lezáró szerződés. A Kbt. 99. § (1) bekezdése kötelezően előírja, hogy a nyertes ajánlattevővel kell a szerződést az ajánlati felhívás, a dokumentáció és az ajánlat tartalmának megfelelően írásban megkötni.
A 303. § alapján a kiemelt szerződéses tartalom megváltoztatására csak rendkívüli esetben, és kizárólag a törvényben meghatározott feltételek együttes teljesülése esetén van jogszerű lehetőség. Ezen törvényi előfeltételeknek maradéktalanul teljesülniük kell, bármelyik hiányában a jogalap fennállása nem állapítható meg.
A Kbt. 307. § (1) bekezdése értelmében az ajánlatkérő köteles a szerződés módosításáról, valamint a szerződés teljesítéséről külön jogszabályban meghatározott minta szerint tájékoztatót készíteni, és hirdetmény útján a Közbeszerzési Értesítőben közzétenni. A hirdetményt legkésőbb a szerződés módosításától, illetőleg a szerződés teljesítésétől számított öt munkanapon belül kell feladni. Az egy évnél hosszabb vagy határozatlan időre kötött szerződés esetében a szerződés megkötésétől számítva évenként kell a szerződés részteljesítéséről tájékoztatót készíteni. A tájékoztatóban az ajánlattevőként szerződő félnek nyilatkoznia kell, hogy egyetért-e az abban foglaltakkal.
A 2/2006. (I. 13.) IM rendelet 11. § (1) bekezdése értelmében a Kbt. 307. §-ának (1) bekezdése szerinti, a szerződés módosításáról szóló tájékoztatót tartalmazó hirdetmény mintáját a 16. melléklet tartalmazza. E melléklet 4. pontja többek között előírja, hogy a szerződés módosításának tartalmát és a módosítás indokát a tájékoztatóban meg kell adni. A 6. pont alapján a módosítás tekintetében a nyertes ajánlattevőként szerződő félnek is nyilatkoznia kell, és ezt a tájékoztatóban ugyancsak közzé kell tenni.
A Kbt. szabályai alapján az ajánlatkérő kötelezettsége, hogy a közbeszerzési eljárást lezáró szerződés módosítását és az ennek alapjául szolgáló, okszerű indokolást közzétegye. Jelen esetben a szerződés módosításáról készített tájékoztató az a törvényben előírt forma, amely az ajánlatkérőnek ezen kötelezettsége teljesítésére lehetőséget ad. A nyilvánosság és átláthatóság követelményére is figyelemmel a tájékoztató előírt tartalmú elkészítésével biztosítható a teljes körű tájékoztatás a szerződés módosításának valós indokairól. A Döntőbizottság megállapította, hogy az ajánlatkérő által 2007. február 19-én közzétett tájékoztató nem hiányos, az tartalmazza a fentebb hivatkozott IM. rendeletben előírt elemeket, így a szerződés módosításának indokát és a nyertes ajánlattevőként szerződő fél erre vonatkozó nyilatkozatát is.
A Döntőbizottság megállapította, hogy a jogorvoslati kérelem az ajánlatkérő és a II. r. kérelmezett között létrejött vállalkozási szerződés 2007. január 17-i módosításának jogszerűségét, a tájékoztatóban közzétett indok megalapozottságát és erre tekintettel a hirdetmény tartalmának jogszerűségét támadta. A kérelmező írásbeli jogorvoslati kérelmét ténybelileg arra alapította, hogy a szerződés módosítása sérti a Kbt. előírásait, arra a Kbt. 303. §-a jogszerűen nem volt alkalmazható. A Döntőbizottság szerint a kérelem tartalmilag magában foglalja a szerződésmódosításról közzétett tájékoztató jogsértő voltára vonatkozó hivatkozást is, így a tárgyaláson a kérelmező nem új kérelmi elemet terjesztett elő, hanem pontosabb indokát adta a már írásban előterjesztett jogorvoslati kérelmének. Erre tekintettel a tájékoztató tartalmának jogszerűségével kapcsolatos kérelmezői előterjesztés nem elkésett.
A jogorvoslati kérelem a hirdetmény tartalma tekintetében a jogsértést arra alapítja, hogy mivel az abban megjelölt indok nem megalapozott, így a tájékoztató nem tartalmazza a módosítás valódi és jogszerű indokát, ezért az hiányosnak minősül. A Döntőbizottság álláspontja szerint amennyiben a szerződésmódosításról szóló tájékoztatóban közzétett indok nem nyer bizonyítást, e körülményt a továbbiakban nem a tájékoztató tartalmának jogszerűsége, hanem szerződésmódosítás jogalapja körében kell értékelni, a hirdetményi tartalom vonatkozásában önálló jogsértés megállapítása ugyanazon cselekmény kettős értékelését eredményezné.
A Döntőbizottság ezért megállapította, hogy a hirdetmény tartalmának jogszerűségével kapcsolatos kérelmi elem nem alapos.
A Döntőbizottság szükségesnek tartja rögzíteni, hogy a Kbt. 303. §-a szerinti vizsgálatnak nem tárgya a szerződéskötést megalapozó közbeszerzési eljárás ajánlati feltételei, a nyertes ajánlat tartalma, illetőleg a közbeszerzési eljárás során hozott ajánlatkérői döntések jogszerűségének megítélése. Ebből következően nem vehetőek figyelembe a kérelmező által – a Mérnöki Kamara ajánlására alapítottan – előterjesztett azon indokok, amelyek szerint a nyertes ajánlat irreális vállalásainak előre látható következménye volt a szerződés módosítása, különös tekintettel arra, hogy a kérelmező ezen előadása már a közbeszerzési eljárás eredményével kapcsolatosan korábban lefolytatott jogorvoslati eljárásban – annak elkésettsége okán – sem volt érdemben vizsgálható.
A Döntőbizottság megállapította, hogy a 2007. január 17-én kelt szerződésmódosítás az eredeti szerződés műszaki és a számlázási ütemtervét érintette. A felek az eredeti műszaki ütemtervben – az I. r. kérelmezett ajánlatának tartalmának megfelelően – a 9 munkafázist határoztak meg. Az ütemterv nem tartalmazza az engedélyes tervek és a megvalósíthatósági tanulmány szakági – felszíni csapadékvíz elvezetése és szennyvízelvezetés – bontását. A 4. ütem szerint az elvi vízjogi engedélyes terveket 2006. október 13-ig kell a vízügyi hatósághoz benyújtani. Az 5–6. ütemek szerint a megvalósíthatósági tanulmányt a 6 magyar és a 4 szlovák település közigazgatási területére 2006. november 1-ig kell elkészíteni, és elbírálásra benyújtani. A 7. ütem alapján a megvalósíthatósági tanulmány hatósági elbírálásának tervezett időpontja 2006. december 15. A 8. ütem alapján a megvalósíthatósági tanulmány bírálatra történő benyújtásának napján – tehát az elbírálását megelőzően – a nyertes ajánlattevő megkezdi a vízjogi létesítési engedélyes tervek elkészítését. A 9. ütem szerint a vízjogi létesítési engedélykérelmet 2007. január 20-ig kell előterjeszteni a vízügyi hatóságnál. A számlázási ütemterv 3 számlázási ütemet tartalmaz. Az 1. részszámla a 4. műszaki teljesítési ütemet – az elvi vízjogi engedély megkérése céljából elkészített terv benyújtása az I. fokú vízügyi hatósághoz – követően nyújtható be a nettó ár 35%-os mértékéig. A 2. részszámla a 7. műszaki teljesítési ütemet – megvalósíthatósági tanulmány elbírálása – követően esedékes a nettó ár 30%-ig. A végszámla a 9. műszaki teljesítési ütemet – a vízjogi létesítési engedély iránti kérelem I. fokú vízügyi hatóságnál történő benyújtása – követően nyújtható be a nettó ár 35%-ig.
A szerződésmódosítás a műszaki teljesítési ütemterv 1–6. ütemét, és a számlázási ütemterv 1. ütemét nem érintette. A műszaki ütemtervben a felek az eredeti 7–9. ütem helyett új, 7–13. ütemet állítottak be, külön-külön szakági bontásban ütemezve az engedélyes tervek és a megvalósíthatósági tanulmányok teljesítésének munkafázisait. Az új 7. ütem szerint mind a csapadékvíz elvezetésre, mind a szennyvízelvezetésre vonatkozó megvalósíthatósági tanulmányt 2007. január 19-ig kell a Vízgazdálkodási Tanácshoz benyújtani. A 8. és a 9. ütem az egyes tanulmánytervek elbírálásának tervezett időpontját tartalmazza: csapadékvíz elvezetés február 15, szennyvízelvezetés március 14. A 10. és a 11. ütem szerint a csapadékvíz elvezetésre vonatkozó vízjogi létesítési engedély elkészítésének és benyújtásának határideje 2007. április 6-a, a szennyvízelvezetésé április 20-a. A 12.–13. ütem szerint a vízjogi létesítési engedélyek kiadásának napja várhatóan június 6-a, illetőleg július 5-e.
Az új számlázási ütemterv szerint az eredetileg meghatározott 3 számla helyett 8 számla nyújtható be. A módosított műszaki ütemterv minden egyes ütemének teljesítése után a nyertes ajánlattevő egy-egy részszámlát állíthat ki. Eszerint ajánlatkérő külön-külön fizet az egyes szakági megvalósíthatósági tanulmányok elkészítése, azok elbírálása, a vízjogi létesítési engedélyes tervek elkészítése, illetőleg az engedélyek kiadása után. Ajánlatkérő a még el nem bírált megvalósíthatósági tanulmányokért a nettó ár 24%-át fizeti ki, az elbírálást követően számlázható további 6%. A még el nem bírált vízjogi létesítési engedélytervekért a nettó ár 29%-a számlázható le, az utolsó vízjogi létesítési engedély kiadásának időpontjában esedékes végszámla értéke mindössze 2%.
A szerződésben rögzített ellenérték nem változott, ugyanakkor az eredetileg vállalt műszaki tartalom a szerződés megkötését követően csökkent, mivel a csapadékvíz elvezetési infrastruktúra kiépítése céljából a beruházáshoz szükséges megvalósíthatósági tanulmányt a 4 szlovák település közigazgatási területére – az ajánlati dokumentáció 27-A és 27-B oldalán előírtaktól eltérően – mégsem kellett a II. r. kérelmezettnek elkészítenie, mivel arra beszerzési igény már nem volt.
Az ajánlatkérő és a II. r. kérelmezett a szerződéskötést követően beállt előre nem látható, és a teljesítésre kiható körülmények tekintetében három okra hivatkozott: az elvi vízjogi engedélyezési eljárás és erre tekintettel a megvalósíthatósági tanulmány elbírálása elhúzódott, a kérelmező beavatkozott a hatósági eljárásba és ezért az elvi vízjogi engedély kiadása késett (a módosításról közzétett tájékoztatóban ez az indok került megjelölésre), továbbá a szlovák oldali tervek, állásfoglalások késedelmesen kerültek átadásra.
A Döntőbizottság elsődlegesen a tájékoztatóban közzétett indok megalapozottságát vizsgálta. A szerződés módosításának indokát a felek az elvi vízjogi engedélyezési eljárás elhúzódásában jelölték meg. Előadásuk szerint az elvi engedélyt a hatóság azért nem adta ki, mert a kérelmező beavatkozott a hatósági eljárásba, ezen beavatkozás eredményeként az eljárás határideje megváltozott, az a döntést késlelteti, és ez mindkét szerződő fél jogos érdekeit sérti. A hirdetmény szerint a beavatkozás tényéről és az eljárási határidő megváltozásáról a vízügyi hatóság a KTVF 50994-10/2006. számú levélben értesítést küldött.
A vízgazdálkodási hatósági jogkör gyakorlásáról szóló 72/1996. (V. 22.) Korm. rendelet 1. § (2) bekezdése alapján vízügyi hatósági jogkörben első fokon az illetékes felügyelőség jár el. A 2. § (1) bekezdése kimondja, hogy a vízjogi engedélyezési kötelezettség alá tartozó tevékenység tervezését megelőzően elvi vízjogi engedély kérhető, amely az építtető által a tervbe vett vízgazdálkodási cél megvalósításának általános műszaki megoldási lehetőségeit, feltételeit határozza meg, de vízimunka elvégzésére, vízilétesítmény megépítésére, illetőleg vízhasználat gyakorlására nem jogosít. A 2. § (2) bekezdése értelmében főszabály szerint elvi vízjogi engedély az építtető (tulajdonos) részére adható, az engedélyt azonban az építtető megbízásából a tervező is kérheti. A kérelemhez a külön jogszabály szerinti mellékleteket kell csatolni. Az elvi vízjogi engedélyezési eljárás időtartama a rendelet 27. § (1) bekezdése alapján a kérelem előterjesztésétől számított 60 nap. E bekezdés továbbá kimondja, hogy a döntést úgy kell meghozni, hogy az eljárásba bevont szakhatóságok a megkeresést követő harminc napon belül adják meg állásfoglalásukat.
A Ket. 32. §-a határozza meg a közigazgatási hatósági eljárások felfüggesztésének törvényi feltételeit. A 33. § (3) bekezdése taxatív felsorolását adja azon eljárási cselekményeknek, amelyek időtartama nem számít bele az ügyintézési határidőbe.
A 33. § (3) bekezdés c) pontja alapján nem tartozik az ügyintézési határidőbe a hiánypótlásra irányuló felhívástól az annak teljesítéséig terjedő idő, a d) pont szerint a szakhatóság eljárásának időtartama, az e) pont szerint az eljárás felfüggesztésének időtartama.
A jogorvoslati eljárás során mind az ajánlatkérő, mind a II. r. kérelmezett úgy nyilatkozott, hogy a kérelmezői beavatkozás a szerződő felek részéről feltételezés volt, az engedélyezési eljárásnak a Ket. szabályai szerinti felfüggesztésére, vagy az eljárási határidők egyéb okból történő módosítására nem került sor. Nem volt vitatott az sem, hogy a szerződésmódosítás során megállapított szakági bontás sem a kérelmező magatartásának, sem a csapadékvíz elvezetésre vonatkozó elvi engedélyezési eljárás kifogásolt időtartamának nem volt következménye. A Döntőbizottság a rendelkezésre álló iratok alapján megállapította, hogy II. r. kérelmezett a szerződésben vállalt 2006. október 13. helyett csak október 19-én nyújtotta be a kérelmet az I. fokú vízügyi hatósághoz. Az elvi vízjogi engedélyezési eljárás során a vízügyi hatóság a kérelem formai hiányosságai miatt két hiánypótlási felhívást bocsátott ki a II. r. kérelmezett részére, tekintettel arra, hogy a szerződéses megállapodás alapján a kérelmet az ajánlatkérő megbízottjaként a II. r. kérelmezett terjesztette elő. A kérelem előterjesztésére fennálló jogosultságot alátámasztó okiratok csatolására a hatóság 2006. október 30-án hívta fel a II. r. kérelmezettet, ajánlatkérő a meghatalmazást november 13-án állította ki. A vízügyi hatóság az ágazati jogszabályi előírásoknak megfelelően, az ott megnevezett szakhatóságokat (összesen négyet) is megkereste, az első megkeresés időpontja 2006. október 30., az utolsó szakhatósági állásfoglalás beérkezésének időpontja 2007. január 19.
A Döntőbizottság nem fogadta el ajánlatkérő érvelését, mely szerint az elvi vízjogi engedélyezési eljárás a kérelmező jogállásának tisztázásához, továbbá az ügyféli, később mint harmadik személyt megillető jogosítványainak gyakorlásához szükséges időtartammal meghosszabbodott, mivel a Ket. erre nem biztosít lehetőséget, és a vízügyi hatóság is úgy nyilatkozott, hogy a vízügyi engedélyezési eljárás és az iratbetekintési eljárások párhuzamosan folytak. A Döntőbizottság megállapította, hogy ezzel ellentétes tény, körülmény fennállását sem ajánlatkérő, sem a II. r. kérelmezett nem igazolta.
Nem fogadható el a II. r. kérelmezettnek a szerzői jogi kérdések előzetes hatósági vizsgálatának kötelező lefolytatásával kapcsolatos érvelése sem. A szerzői jogi kérdések elbírálása nem tárgya a vízügyi hatósági engedélyezési eljárásoknak, a vízügyi hatóság az elvi vízjogi engedély iránti kérelem előterjesztése során a jogszabályban meghatározott tartalmi elemek vizsgálata mellett a kérelem előterjesztésére fennálló jogosultság, valamint az engedélyes terveket készítő szakember tervezői jogosultságának igazolását vizsgálja. A becsatolt iratok alapján megállapítható, hogy a vízügyi hatóság sem a KTVF 50994-10/2006. számú iratában, sem az azt módosító KTVF 726-3/2007. számú végzésében nem döntött érdemben szerzői jogi kérdésekről.
A Döntőbizottság megjegyzi, hogy a szakhatóságok eljárásának időtartamát leszámítva az elvi vízjogi engedélyezési eljárás időtartama – a Ket. fent ismertetett szabályozását figyelembe véve – ténylegesen az előírt 60 nap volt.
A Döntőbizottság megvizsgálta a szerződés módosításának indoklásában hivatkozott azon körülményt, mely szerint a vízügyi hatóság KTFV 50994-10/2006. számú levelében arról tájékoztatta a feleket, hogy elfogadja a kérelmező bejelentkezését az eljárásba. Ez az irat nem tartalmaz ugyanakkor adatot az elvi engedélyezési eljárás befejezési határidejének megváltozására vonatkozóan. Ténybelileg megállapítható a fenti levél keltezési időpontja 2007. január 3, ehhez képest – a kérelmezőnek a hatósági eljárásba történő bejelentkezését, valamint az elvi vízjogi engedély iránti kérelem vízügyi hatósághoz történő benyújtását megelőzően – 2006. október 10-én kezdeményezte II. r. kérelmezett a vállalt feladat csapadékvíz elvezetési és szennyvízelvezetési munkák szakági bontását, valamint 2006. december 18-án kelt levelében kezdeményezte a szerződés teljesítési határidejének meghosszabbítását, hivatkozva a hatósági ügyintézés időtartamára.
A fentiekre tekintettel a Döntőbizottság álláspontja szerint nem alapos az az indok, mely szerint a kérelmezőnek volt felróható az a körülmény, hogy a vízügyi hatóság nem a felek által kalkulált határidőig adta ki az elvi vízjogi engedélyt, és ez az ütemtervben soron következő munkanemek teljesítési határidejére is kihatott. A rendelkezésre álló okirati bizonyítékok és a felek nyilatkozatai alapján nem állapítható meg ok-okozati összefüggés a kérelmező ügyfélkénti bejelentkezése és a lefolytatott elvi vízjogi engedélyezési eljárás időtartama között.
A helyi önkormányzatok címzett és céltámogatási igénybejelentéséhez kapcsolódó megvalósíthatósági tanulmány tartalmáról és értékelésének rendjéről szóló 104/1998. (V. 22.) Korm. rendelet 1. § (2) bekezdés a) pontja alapján a megvalósíthatósági tanulmány: a rendelet hatálya alá tartozó beruházási támogatási döntésekhez, illetve a döntés előkészítéséhez szükséges szakmai, műszaki, pénzügyi, üzemeltetési és gazdaságossági szempontok együttes feltárását és értékelését tartalmazó komplex, a megoldások egészére vagy részleteire vonatkozó változatok bemutatása. A 4. § (2) bekezdése szerint a megvalósíthatósági tanulmány benyújtásának határideje március 1., június 1., szeptember 1. és december 1. A 4. § (10) bekezdés alapján a szakmai bizottság a benyújtott megvalósíthatósági tanulmányokról a benyújtás határidejétől számított 30 napon belül határoz.
A Döntőbizottság rámutat arra, hogy a hatósági eljárások elhúzódása mind az ajánlatkérő, mind a II. r. kérelmezett által előre látható körülmény volt, figyelemmel a különös szerződéses feltételek 4.1. pontjára, a II. r. kérelmezett az általa ismert feltételek alapján készítette el az ajánlatát. Az ajánlati felhívás III.1.2) pontjában az ajánlatkérő az ajánlattétel feltételeként írta elő, hogy összesen 2 számla nyújtható be: az egyik a megvalósíthatósági tanulmány elkészítését, a másik a vízjogi létesítési engedélyes tervek elkészítését követően. A különös szerződési feltételek 5.5. pontja alapján a végszámla a vízjogi létesítési engedély kiadását követően nyújtható be. A 2006. szeptember 18-án megkötött szerződés számlázási ütemtervében a felek három számla benyújtásában állapodtak meg: az elvi vízjogi engedély megkérése céljából elkészített terv vízügyi hatósághoz történő benyújtását követően, valamint a megvalósíthatósági tanulmány elbírálását követően nyújtható be egy-egy részszámla, továbbá az elkészített vízjogi létesítési engedélyes tervek vízügyi hatósághoz való benyújtását követően – és nem az engedély kiadását követően – nyújtható be a végszámla.
Nem alapos ajánlatkérő azon érvelése, mely szerint a szerződés módosítását indokolta az, hogy a támogató felé a támogatás ütemes felhasználását igazolnia kellett. Az ajánlati felhívás, a megkötött szerződés, továbbá a 4.1. pont szerinti szerződéses feltétel alapján a számlázási ütemterv, valamint ezzel együtt a támogatás pénzügyi felhasználása adott volt. A felhívásban és a dokumentációban meghatározott szigorú műszaki és pénzügyi teljesítési feltételek mellett ajánlatkérőnek az előteljesítés, a késedelem és meghiúsulás esetére is komoly elvárásai voltak, figyelemmel arra, hogy ezek bírálati részszempontok voltaív, az ezekhez rendelt súlyszámok összege (60) magasabb volt, mint az ajánlati áré (40). Az eredeti ütemezés alapján a pénzügyi teljesítés jelentős részben – a teljes ár harmada – akkor válik esedékessé, amikor a beruházásnak megvalósításához, illetőleg a támogatások igényléséhez szükséges pályázatokhoz a hatósági engedély a rendelkezésére áll, így a jelen módosítást tekintve nem alapos az az érvelés, mely szerint a szerződés változatlan feltételekkel történő fenntartása az ajánlatkérő részéről jelentős érdeksérelemmel járna.
A II. r. kérelmezett az ajánlata elkészítése során szintén számolhatott azzal, hogy a hatóság, illetőleg a Vízgazdálkodási Tanács bírálatának esetleges késedelme a 2. részszámla és a végszámla benyújtására kihatással van. Míg ajánlatkérő az 1. számla benyújtásának feltételéül a megvalósíthatósági tanulmány bírálatra történő beadását szabta, a nyertes ajánlattevő az ajánlatában azt a megajánlást tette, hogy az ajánlat műszaki ütemtervének 4. pontjának teljesülésekor, azaz az elvi vízjogi engedély vízügyi hatósághoz történt benyújtásakor az ajánlati ár 35%-át leszámlázza, míg a 2. részszámla benyújtása a műszaki ütemterv 7. pontjában feltüntetett munkarész, azaz a szennyvízre és a csapadékvíz elvezetésére vonatkozó megvalósíthatósági tanulmány bírálata után lesz esedékes. Mindez magában hordozta a bírálat és ezzel együtt a számlázás csúszásának lehetőségét.
A nyertes ajánlat, és annak alapján megkötött szerződés szerint a megvalósíthatósági tanulmány 2006. november 1-jén kerül előterjesztésre a Vízgazdálkodási Tanácshoz, amely az ütemterv szerint 2006. december 15-ig fogja elbírálni. A 104/1998. (V. 22.) Korm. rendelet egyértelműen meghatározza a Vízgazdálkodási Tanácshoz bírálatra benyújtandó megvalósíthatósági tanulmányterv beadásának határidejét, ez évenként 4 alkalmat jelent. Az utolsó negyedév tekintetében a határidő december 1. A Tanács 30 napon belül bírálja el a tanulmánytervet, így az elbírálásra a szerződésben beállított december 15-i időpont még a jogszabályban előírt időtartamhoz sem igazodik. A jogszabály rendelkezéséből adódóan az ajánlatban megajánlott időponthoz képest a bírálat idejének csúszása előre látható volt. Az ajánlatban, illetőleg az eredeti szerződésben levő ütemterv szerint az elvi engedély kiadását megelőzően, már 2006. szeptember 27-én megindul a megvalósíthatósági tanulmány készítése, amely november 1-jére kerül benyújtásra. A rendelkezésre álló iratok alapján ténybelileg megállapítható, hogy a benyújtásra ebben az időpontban nem került sor, csak december 1-jén, ekkor is a szennyvízelvezetésre vonatkozó tanulmány nélkül csak a csapadékvíz elvezetésre vonatkozó munkarész teljesült.
Nem alapítható II. r. kérelmezett részéről a jogos érdeksérelem azon indokra, hogy a hatósági eljárások elhúzódása következtében a teljesítése ellenértékéhez csak később juthat, mivel a kiírási feltételek alapján a feladatnak része az engedélyeztetés, és ajánlati vállalását is ennek alapján tette meg, figyelemmel a különös szerződéses feltételek 4.1. pontjára is. A felek által hivatkozott többletmunka végzésből adódó kompenzációs igény sem fogadható el, figyelemmel arra, hogy a nettó ár 35%-át elérő értékű I. részszámla kiállítására már csak kizárólag csapadékvíz elvezetésre vonatkozó elvi vízjogi engedélyes terv elkészítésekor sor került, miközben a teljesítendő feladatok műszaki tartalma is – a felek által már a szerződés módosításának időpontját megelőzően is ismerten – csökkent.
A Döntőbizottság megállapította, hogy a szlovák fél késedelmes teljesítésére való hivatkozás a szerződés módosítására okot adó körülményre a szerződő felek a szerződés módosításáról közzétett hirdetményben, sem magában a szerződés módosításában nem hivatkoztak, sem a módosítás alapjául szolgáló 2006. december 18-i levélben nem történt erre utalás. A Döntőbizottság álláspontja szerint az ajánlatkérő felelős a közbeszerzési eljárás gondos előkészítéséért, és a beszerzés tárgyának pontos meghatározásáért. A beszerzési igény utólagos változása – a megvalósíthatósági tanulmány csapadékvíz elvezetésére vonatkozó részében – nem értékelhető a Kbt. 303. §-a alapján figyelembe vehető körülményként. A szlovák településeket csak a megvalósíthatósági tanulmány készítése érintette, az elvi vízjogi engedély nem. A rendelkezésre álló iratok szerint a szlovák oldali műszaki adatokkal kapcsolatos adatszolgáltatás oksági összefüggésben nem állt a 2007 január 17-i módosításban megállapított új pénzügyi ütemtervvel.
A Döntőbizottság álláspontja szerint előre látható volt a szerződéskötést megelőzően is, hogy a hatósági engedélyek kiadásának, illetőleg a megvalósíthatósági tanulmány bírálatának esetleges csúszása mind a műszaki teljesítésben, mind a pénzügyi ütemezésben késedelmet fog okozni. A különös szerződéses feltételek 4.1. pontjában rögzített elhúzódás lehetőségével mind az ajánlatkérő, mind a II. r. kérelmezett számolt az ajánlattétel, illetőleg a szerződéskötés során. A műszaki ütemtervhez viszonyított csúszás a teljesítés során valóban bekövetkezett, ezért ez a körülmény nem alapozza meg a 2007. január 17-i módosítás tekintetében a Kbt. 303. §-ban rögzített feltétel teljesülését. Az egyoldalúan a II. r. kérelmezett érdekében pénzügyi ütemtervmódosítás nem alapozza meg a Kbt. 303. §-ának jogszerű alkalmazását, valamely fél lényeges jogos érdeksérelmére hivatkozva.
A Döntőbizottság a fenti indokok alapján a jogorvoslati kérelemnek részben helyt adva és a hivatalbóli kiterjesztés alapján megállapította, hogy az ajánlatkérő és a II. r. kérelmezett megsértették a Kbt. 303. §-át, mivel az abban foglalt törvényi előfeltételek nem teljesültek maradéktalanul, ezért a szerződés módosításának jogalapja nem állt fenn.
A Döntőbizottság a Kbt. 318. § (1) bekezdésében meghatározott hatáskörében eljárva a megalapozott kérelmi elem vonatkozásában a Kbt. 340. § (2) bekezdés c) pontja alapján a rendelkező részben foglaltak szerint megállapította a jogsértést, továbbá a Kbt. 340. § (3) bekezdés e) pontja alapján bírság kiszabásáról határozott. A Döntőbizottság a kérelmet a megalapozatlan eleme tekintetében a Kbt. 340. § (2) bekezdés a) pontja alapján elutasította.
A Kbt. 340. § (1) bekezdése szerint a Döntőbizottság a jogkövetkezményeket együttesen is alkalmazhatja.
A Kbt. 340. § (3) bekezdés e) pontja szerint a jogsértés megállapítása esetén mérlegelheti a bírság alkalmazását.
A Kbt. 341. § (3) bekezdése szerint a Döntőbizottság annak eldöntésében, hogy indokolt-e a bírság kiszabása, illetőleg a bírság összegének megállapításában az eset összes körülményét – így különösen a jogsérelem súlyát, a közbeszerzés tárgyát és értékét, a jogsértésnek a közbeszerzési eljárást lezáró döntésre gyakorolt befolyását, az e törvénybe ütköző magatartás ismételt tanúsítását, a jogsértőnek az eljárást segítő együttműködő magatartását – veszi figyelembe. A bírság összegének megállapításakor figyelembe kell venni azt is, ha a jogsértés nyilvánvalóan szándékos volt.
A Kbt. 341. § (4) bekezdése szerint a 340. § (3) bekezdésének e) pontja, valamint a (4)–(6) bekezdése szerinti bírság mértéke a közbeszerzés értékének legfeljebb harminc százaléka lehet.
A Döntőbizottság a bírság kiszabása körében figyelembe veendő tényezők mérlegelése alapján bírság kiszabását indokoltnak ítélte. A Döntőbizottság álláspontja szerint az ajánlatkérő és a nyertes ajánlattevő súlyos jogsértést valósítottak meg. A közbeszerzési eljárások lefolytatásának a rendeltetése az, hogy a nyertes ajánlattevő a szerződést a felhívás, a dokumentáció feltételei, valamint a nyertes ajánlatban vállalt tartalomnak megfelelően teljesítse. Ezt az alapvető célt sérti az, hogy a felek a szerződést törvényes jogalap nélkül módosították, és ez a nyertes ajánlattevő által a közbeszerzési eljárást lezáró szerződésben vállalt feltételektől lényeges eltérést eredményezett.
A Döntőbizottság a bírság összegének meghatározása során figyelembe vette azt, hogy a jogsértés nemzeti értékhatáros beszerzésre valósult meg, a szerződéses ár alapján a beszerzés értéke nettó 23,9 M Ft, továbbá azt, hogy a jogsértés reparálhatóságára nem áll fenn lehetőség. A Döntőbizottság az ajánlatkérő és a II. r. kérelmezett közrehatását a jogsértésben azonos mértékűnek értékelte, mivel a felek a szerződést közös megegyezéssel módosították, amely tényt a módosításról közzétett tájékoztatóban a II. r. kérelmezett nyilatkozatban is kifejezetten megerősített.
A Döntőbizottság figyelembe vette, hogy ajánlatkérőt az e törvénybe ütköző magatartás tanúsítása miatt korábban már elmarasztalta, és azt, hogy a II. r. kérelmezett viszont először valósított meg a Kbt. szabályai szerinti jogsértést.
A Döntőbizottság ezen tényezők együttes mérlegelése alapján a bírság összegét az ajánlatkérővel szemben 1 000 000 Ft- ban, a II. r. kérelmezettel szemben 500 000 Ft-ban állapította meg.
A Döntőbizottság a rendelkezésére álló bizonyítékok alapján úgy ítélte meg, hogy nem vonható le megalapozott következtetés a megállapított jogsértésért felelős személyre, így személyi bírságot nem szabott ki.
A Döntőbizottság a Kbt. 340. § (2) bekezdés f) pontja és a 341. § (6) és (7) bekezdése alapján rendelkezett a költségek viseléséről.
A bírósági jogorvoslatról szóló tájékoztatás a Kbt. 346. § (1) bekezdésén alapul. 

Budapest, 2007. június 20.


  Uherné dr. Laczi Orsolya s. k.,      Bujdosó Gézáné s. k.,
	          közbeszerzési biztos	            közbeszerzési biztos

Dr. Csanádi Péter s. k.,
közbeszerzési biztos

A határozatot a bíróság előtt keresettel támadták.A KÖZBESZERZÉSI DÖNTŐBIZOTTSÁG HATÁROZATAI


		</pre>
	
    </div>






		</div>

	</div>

	
<div id="footer">
	<div class="wrap">
		<div>
			<div class="f1">
				<ul class="share">
					<li><a href="https://twitter.com/K6_TW">O<em>T</em></a></li>
					
					<li><a href="http://www.facebook.com/pages/K%C3%B6zbeszerz%C3%A9si-Hat%C3%B3s%C3%A1g/100693676739630">O<em>f</em></a></li>
					
				</ul>

				<div class="impressum">
					<a href="/">Főoldal</a>&nbsp;&nbsp;/&nbsp;
					<a href="/sitemap/">Oldaltérkép</a>&nbsp;&nbsp;/&nbsp;
					<a href="/mutat/775/">Impresszum</a>&nbsp;&nbsp;/&nbsp;
					<a href="/mutat/1241/">Adatvédelem</a>
				</div>

			</div>
			<div class="f2">
				<h2>Kiemelt oldalaink</h2>
				<ul>
					<li><a href="/magunkrol/elerhetosegek/" >Elérhetőségek</a></li><li><a href="/jogorvoslat/tudnivalok/" >Jogorvoslati tudnivalók </a></li><li><a href="/adatbazis/keres/tanacsado/" >Hivatalos közbeszerzési tanácsadók</a></li>
				</ul>
			</div>
			<div class="f3">
				<h2>Legnépszerűbb</h2>
				<ul>
					<li><a href="/adatbazis/keres/hirdetmeny/" >Hirdetmények</a></li><li><a href="/adatbazis/keres/dbhatarozat/" >Döntőbizottsági határozatok</a></li><li><a href="/adatbazis/keres/tajekoztato/" >Ajánlások, tájékoztatók</a></li>
				</ul>		
			</div>

			<div class="f4">
				<h2>Hasznos linkek</h2>
				<ul>
					

					

				</ul>		
			</div>

		</div>
		<div>
			<div class="f1">

				<div id="portlet_footer_logo">
					<div>
						<img alt="" src="/public/images/cimer.png">
						<h3>Közbeszerzési <br>Hatóság</h3>
					</div>
				</div>
				<div id="portlet_evhonlapja">
					<div>
						<a href="/mutat/1288/"><img src="/public/images/evhonlapja/ev1.png" alt="Az év honlapja különdíj - 2012" /></a>
					</div>
				</div>

			</div>
			<div class="f2">
				<div id="portlet_footer_address">
					<div>
						<span class="address">1026 Budapest, Riadó u. 5.</span>
						<a href="http://goo.gl/maps/urPc" target="_blank" class="map">Térkép megnyitása Google Maps-en</a><br />
						<a href="mailto:kapcsolat (kukac) kt.hu" class="email">kapcsolat (kukac) kt.hu</a>
					</div>
				</div>
			</div>
			<div class="f3">
				<div id="portlet_footer_ugyfel">
					<div>
						<strong>Hivatali munkarend</strong> <br />
						<span>hétfő–csütörtök:</span> 8:00–16:30 <br />
						<span>péntek:</span> 8:00–14:00
					</div>
				</div>
			</div>
		</div>

	</div>
</div>
	

	
	<script type="text/javascript" src="/public/js/libs/modernizr-2.0.6.min.js"></script>
	<script type="text/javascript" src="/public/js/libs/jquery.min.js"></script>
	<script type="text/javascript" src="/public/js/libs/jquery.scrollTo-min.js"></script>
	<script type="text/javascript" src="/public/js/libs/jquery.cookie.js"></script>
	
<script type="text/javascript" src="/public/js/libs/jquery.scrollTo-min.js"></script>

	
	<script type="text/javascript" src="/public/js/script.js?v=20161224195236"></script>
	<script type="text/javascript" src="/public/ladybugTracker/js/ladybugTracker-light.js"></script>
	
	
	

		<script type="text/javascript">

	 var _gaq = _gaq || [];
	 _gaq.push(['_setAccount', 'UA-30935263-1']);
	 _gaq.push(['_trackPageview']);

	 (function() {
	   var ga = document.createElement('script'); ga.type = 'text/javascript'; ga.async = true;
	   ga.src = ('https:' == document.location.protocol ? 'https://ssl' : 'http://www') + '.google-analytics.com/ga.js';
	   var s = document.getElementsByTagName('script')[0]; s.parentNode.insertBefore(ga, s);
	 })();

	</script>
</body>
</html>
